སྟོབས་ཤུགས་དེ་དེ་ཡིན།
ཐཱཨཽའི་མང་གཙོའི་རིང་ལུགས་དར་རྒུད་ཁྲོད་པྲཱདཱི་བནོམཡོངྒ་གི་ཆ་ཤས་བཞེས་སྟངས།
སུལཀ་ཤིཝརཀཥ་ནས་བརྩམས།


འབྲི་རྩོམ་འདིའི་སྐོར།

ལོ་བཅུ་ཕྲག་འགའ་ཞིག་གི་ནང་ངས་འབྲི་རྩོམ་དང་དཔེ་དེབ་མང་པོའི་ནང་
མི་བབ་འདྲ་མིན་ཐོག་འགྲེལ་བརྗོད་བྱ་རྒྱུ་བྱུང༌། དེ་དག་གི་བརྗོད་གཞིའི་
ནང་སྤྱི་ཚོགས་ཀྱི་གྲལ་རིམ་མཐོ་བ་ནས་དམའ་བའི་བར་གྱི་སྐྱེ་བོ་རྣམས་
དང་། གུས་ཞབས་དང་བཀུར་བར་འོས་པ་ནས་གཡོ་རྫུན་དང་ཞེན་པ་ལོག་
དགོས་པའི་སྐྱེ་བོའི་བར་ཡོད། རང་གི་དགའ་མོས་ཡོད་པ་དང་རྙོག་འཛིན་
ཅན་གྱི་བརྗོད་གཞི་གང་བྱུང་ཡང་བདེ་བླག་ངང་བྲིས།
འོན་ཀྱང་སྐབས་འདིར་པྲཱདཱིབནོམཡོངྒ་ཐོག་འདྲི་དགོས་པས་གཞན་
དང་བསྡུར་ན་ཧ་ཅང་དཀའ་བ་འདུག དེ་སྔ་ཁོ་བོས་བྲིས་པའི་བརྗོད་གཞིའི་
ནང་པཱིདི་ལྟ་བུ་རྩོད་གཞི་ཅན་དང་། རྣམ་དཔྱོད་ཅན། ཤེས་རབ་ཅན་
བྱུང་མེད་པ་མ་ཟད། ཁོང་ལ་གོ་ལོག་ཐེབས་པ་དེ་འདྲའང་བྱུང་མྱོང་མེད།
ཁོང་ལ་ཡོད་པ་ལྟར་གྱི་དགྲ་བོ་འདི་ཙམ་གཞན་སུ་ལ་མེད། དུས་ཡུན་གང་
འཚམས་ཤིག་གི་བར་ང་ཡང་ཁོང་གི་དགྲ་བོར་གྱུར། མཐའ་མར་ངའི་
དེ་སྔའི་བརྗོད་གཞི་གཞན་རྣམས་དང་མི་འདྲ་བར། པྲཱིདཱིས་རང་ཉིད་དང་
འཛམ་གླིང་ཐོག་གི་ཁོ་བོའི་ལྟ་ཚུལ་ལ་གཞི་རྩའི་འགྱུར་བ་ཞིག་བསྐྲུན་པ་
རེད། སྤྱིར་བཏང་ནས་ཁོ་བོས་རྟག་ཏུ་དན་རྟགས་གསར་པའི་འོད་སྣང་
ཁྲོད་སྐྱེ་བོ་བྱེ་བྲག་པ་དང་བྱུང་བ་རྣམས་ཀྱི་ཐོག་རང་གི་གོ་རྟོགས་སྙོམ་སྒྲིག་
བྱས་ཡོད། འོན་ཀྱང་སྙོམ་སྒྲིག་དེ་དག་ཆུང་ཙག་རེད་འདུག ཕྱོགས་
གཞན་ནས་བཤད་ན་པྲཱིདཱི་ལ་བརྟེན་ནས་ཁོ་བོའི་འཛམ་གླིང་གང་པོ་མཐར་
ཡང་དག་པའི་ལམ་དུ་ཁ་ཕྱོགས་བསྒྱར་བ་ལྟ་བུ་ཚོར་སོང་། ཐཱཨི་སྤྱི་ཚོགས་
ཀྱི་སྐྱེ་བོ་མང་པོ་ཞིག་དང་མཚུངས་པར་ཁོ་བོས་ཀྱང་ཡུན་རིང་པྲཱིདཱི་ལ་
འཛུགས་བཞིན་པའི་ཉེས་སྐྱོན་རྣམས་ལ་ཞིབ་འཇུག་མེད་པར་ཁས་ལེན་རྐྱང་
བྱས་ཤིང་། དེ་ལ་གཞི་བཅོལ་ཏེ་ཁོང་ལ་སྐྱོན་བརྗོད་དང་འཕྱར་ཀ་གཏོང་
བར་བྱེད། ཁོང་གི་ལྡོག་ཕྱོགས་སུ་སོང་བའི་ཕྱོགས་ལྷུང་དེས་རབ་ཏུ་འཁྲུག་
པའི་རྦ་རླབས་འཁོར་མོ་བཞིན་རྒྱུ་མཚན་དང་གཏན་ཚིགས་རྣམས་གཏོར་
བརླག་བཏང་སྟེ། དྲག་ཤུལ་ཅན་གྱི་སྤྲིན་ཕུང་བཞིན་ཁོ་བོའི་བློ་སེམས་
བསྒྲིབས་པར་གྱུར། ད་ཆ་པྲཱིདཱི་དང་ཁོང་གི་དགོངས་ཚུལ་རྣམས་ཀྱི་ཐོག་
ཁོ་བོའི་གོ་རྟོགས་དེ་སྔ་ལས་ཆ་ཚང་བ་དང་ཆ་སྙོམ་པ་ཞིག་ཆགས་པའི་ཡིད་
ཆེས་ཡོད།
ཐོག་མ་ནས་གསལ་པོ་བཟོ་དགོས་པ་ཞིག་ལ། ཁོས་པྲཱིདཱི་ཡི་མི་ཚེའི་
ལོ་རྒྱུས་འབྲི་རྒྱུའི་འབད་རྩོལ་བྱ་རྒྱུ་དེ་མིན་ཞིང་། དེ་ལས་ལྡོག་སྟེ་ཁོང་
གི་ཐད་ཁོ་བོའི་ལྟ་ཚུལ་ལ་འགྱུར་བ་ཐེབས་ཚུལ་སྐོར་ཡིན། ཆ་ཤས་ཤིག་
ནི་རང་གིས་རང་ལ་ཞིབ་འཇུག་བྱེད་རྒྱུའི་འདུན་པ་དང༌། ཆ་ཤས་ཤིག་
ནི་རྙིང་ཞེན་རིང་ལུགས་ཀྱི་མཐོ་རིམ་སྤྱི་ཚོགས་ཀྱི་རྒྱབ་སྐྱོར་བ་ཞིག་ནས་
འགོ་བརྩམས་ཏེ་མཚན་ཉིད་ལྡན་པའི་མཉམ་ཞུགས་མང་གཙོའི་རྒྱབ་སྐྱོར་
བ་ཞིག་གི་བར་གྱི་ཁོ་བོའི་དཀའ་ཚེགས་ཅན་དང་འུར་ཟིང་གིས་ཁྱབ་པའི་
རིགས་པའི་འགྲུལ་བཞུད་ཀྱི་གནས་ཚུལ་རྣམས་འབྲི་རྒྱུ་ཡིན། འགྲུལ་བཞུད་
འདིར་པྲཱི་དཱིས་དངོས་ཤུགས་བརྒྱུད་ནས་གལ་གནད་ཆེ་ཤོས་ཀྱི་མཐུན་
འགྱུར་དེ་གནང་ཡོད། འབྲི་རྩོམ་འདིའི་ནང་པྲཱིདཱིའི་མཐའ་འཁོར་དུ་ལྷས་
པའི་རྫུན་ནག་དང་ལྐོག་བྱུས་ཀྱི་དྲྭ་བ་རྙོག་ཟིང་ཅན་དེ་དག་འབིགས་རྒྱུའི་
འབད་རྩོལ་བྱ་རྒྱུ་དེ་གལ་ཆེ་དོན་ཆེར་འཛིན་ཡོད། དེ་ལས་མཐར་སྤྱི་ཚོགས་
ཀྱིས་ཁོང་གི་མཛད་རྗེས་ལ་བསྔགས་བརྗོད་དང་འོད་སྣང་དེ་མཐོང་ཐུབ་
པའི་རེ་བ་ཡོད།
དམག་ཆེན་གཉིས་པའི་སྐབས་ཉི་ཧོང་གི་བཙན་འཛུལ་ལས་ཐར་ཐབས་སུ་
སེ་རི་ཐཱཨཻའི་ལས་འགུལ་གྱི་ནང་པྲཱིདཱིའི་སྙིང་སྟོབས་དང་མེད་ན་མེད་ཐབས་
ཀྱི་མཐུན་འགྱུར་ལ་ངས་རྒྱུན་དུ་ཆ་འཇོག་བརྩི་མཐོང་དང་ངོ་སོ་ཆ་ཚང་
འབུལ་གྱི་ཡོད། སྟབས་ཉེས་པ་ཞིག་ལ། དེ་སྐབས་པྲཱིདཱིའི་ཐད་དྭོགས་
ཟོན་བྱ་དགོས་ཀྱི་སྐྱུག་བྲོ་བའི་རྐྱེན་གཉིས་བྱུང་། དེ་ནི་མང་གཙོའི་རིང་
ལུགས་ལ་རྒྱབ་སྐྱོར་དང་རྒྱལ་པོ་རཱམ་བརྒྱད་པ་བཀྲོངས་པའི་ནང་ཉེས་
འཛུགས་བྱས་པ་གཉིས་རེད། གནས་ཚུལ་དེ་གཉིས་ཀྱི་ཤུགས་རྐྱེན་དྲག་
པོ་ལ་བརྟེན་ནས་པྲཱིདཱི་ལ་མི་དགའ་བ་ཆགས་པ་དང༌། མི་དགའ་བ་དེའང་
རང་གི་ཁོང་དུ་གསང་བའི་ཐོག་ནས་ཉར་འཇོག་ཐུབ་མེད། དེའི་རྐྱེན་གྱིས་
ང་དང་པྲཱིདཱི་གཉིས་ཀྱི་བར་རྩོད་གླེང་ཤུགས་ཆེ་བྱུང་ཞིང༌། རྩོད་གླེང་
གི་འགོ་འཛུགས་མང་ཆེ་བ་ངའི་ངོས་ནས་ཡོང་གི་ཡོད། མཐའ་མ་དེ་ལ་
ངའི་བསམ་བློར་འགྱུར་བ་ཐེབས་ཤིང་། ཁོང་ལ་རྒྱུ་མཚན་མེད་པར་ཚིག་
རྩུབ་མང་པོ་བེད་སྤྱོད་བྱས་པར་དགོངས་སེལ་ཞུས། ཁོང་ནི་ནང་པ་སངས་
རྒྱས་པ་ངོ་མ་དང་མི་བཟང་པོ་ཞིག་ཡིན་པས། དགོངས་པ་དྭངས་པས་མ་
ཚད་གཟུ་བོ་མིན་པའི་ཐོག་ནས་ཁོང་གི་ལས་དོན་ལ་སྐྱོན་བརྗོད་བྱས་པར་
སྨྲེ་སྔགས་ཀྱང་བཏོན་སོང་།
ངས་མང་གཙོའི་ལམ་ལུགས་དང་དེའི་རྗེས་སུ་པྲཱིདཱི་ལ་ཐོག་མའི་མཐོང་
ཆུང་ཁྱད་གསོད་དེ་ཡག་པོ་ཤེས་དགོས་ན། དང་པོ་ངའི་རྒྱབ་ལྗོངས་དང་
གསོ་སྐྱོང་གི་ཁོར་ཡུག་རྣམས་ངེས་པར་དུ་ཤེས་དགོས། ང་གྲལ་རིམ་བར་
མའི་ཐཱཨཻ་རྒྱ་མིའི་རུས་རྒྱུད་དུ་སྐྱེས་ཤིང་མི་རབས་དུ་མ་ནས་ཐོནབུརིའི་
ཞིང་ཆེན་དུ་གནས་སྡོད་བྱས། ངའི་ཁྱིམ་ཚང་ཆབ་སྲིད་པ་རྩ་བ་ནས་མིན་
ཞེས་བཤད་ཆོག འཚོ་ཐབས་ནི་ཕལ་མོ་ཆེ་ཚོང་པ་དང་ཕྱི་ནང་ཚོང་གཉེར་
སྡེ་ཁག་གི་ལས་བྱེད་ཡིན་པའི་རྒྱུ་མཚན་གྱིས་ང་ཚོའི་དམིགས་གཏད་གཙོ་
བོ་ཚོང་ལས་ཡིན། ངའི་ཕ་ནི་དཔེར་ན་དབྱིན་ཇི་ཨ་རིའི་ཊོབཻཀོ་མོནོཔཱལཱིའི་
ནང་རྩིས་པ་རེད། ངའི་ཕ་དང་མི་རབས་གཅིག་པའི་མི་འགའ་ཞིག་གཞུང་
གི་ལས་བྱེད་གནང་ཡང་གོ་གནས་དམའ་པོ་ཤ་སྟག་རེད། ཕྱོགས་གཞན་
ནས་བཤད་ན་ང་ཚོར་རྒྱལ་ཁབ་ཀྱི་ལས་དོན་ལ་དོ་སྣང་དགའ་མོས་མེད་
པར་བརྟེན། ད་ཡོད་སོར་གནས་ཀྱི་ལམ་དེ་བདམས་ཤིང་། དེ་ནི་རྒྱལ་
པོའི་ཁྱིམ་ཚང་དང་སྡེ་དཔོན་སྐུ་དྲག་རྣམས་ཀྱིས་དབང་སྒྱུར་གནོན་ཤུགས་
འོག་གནས་པའི་མཐོ་རིམ་སྤྱི་ཚོགས་ཤིག་ཡིན།
སྤྱི་ཚོགས་དེ་དབང་ཤུགས་དང༌། གནས་བབས། བྱ་དགའ་ལེགས་
སྐྱེས་ཀྱི་གྲལ་རིམ་གྱིས་ཡོངས་སུ་ཁེངས་ཀྱང་ང་ཚོའི་གནས་སྟངས་ཡག་
ཐག་ཆོད་ཡོད། དེའི་ཐོག་སྐུ་དྲག་ནུས་ཤུགས་ཆེ་བ་འགའ་དང་གྲོགས་
བསྒྲིགས་ཀྱིས་དགའ་སྤོབས་ཐོག་ནས་འབྲེལ་ལམ་འཇོག་པར་བྱེད། ང་
ཚོ་དང་བླངས་ཀྱིས་སྐུ་དྲག་སྤྱི་ཚོགས་ཀྱི་ལྟ་སྐྱོང་བར་གྱུར། མི་མང་བྱིངས་
རྨོངས་པ་དང་ཉེན་ཁ་ཅན་ཡིན་པ་དང༌། དེ་རྣམས་དབུལ་ཕོངས་ཀྱི་སྡུག་
བསྔལ་དུ་བྱིང་བ་ནི་དེ་དག་གི་ལེ་ལོ་དང་བག་མེད་ཆེ་བའི་རྒྱུ་མཚན་གྱིས་
ཡིན་པའི་སྐུ་དྲག་གི་ལྟ་སྟངས་ལ་ང་ཚོས་ཀྱང་ཤུགས་མ་ཐུབ་ཀྱིས་ངོས་
ལེན་བྱས། དབུལ་ཕོངས་ནི་གང་ཟག་སོ་སོའི་སྐྱོན་ཆའི་འབྲས་བུ་མ་
གཏོགས། སྒྲོམ་གཞིའི་སྐྱོན་ཆ་མིན་པ་ཞིག་ཏུ་མཐོང་སྟེ། དབུལ་ཕོངས་
ནི་ནག་ཉེས་ཤིག་ཏུ་ང་ཚོས་ངོས་འཛིན་བྱས།
གལ་ཏེ་ང་ཚོ་བཞིན་ཁོང་ཚོའང་གཉུག་རུས་ཅན་དང་བསྲི་ཚགས་ཅན་དུ་
གྱུར་ན་སྡུག་བསྔལ་འདི་ལྟར་མྱོང་དགོས་དོན་མེད་བསམ་གྱི་ཡོད། བསམ་
ཚུལ་འདིའི་རྒྱབ་གནོན་ཆེད་ང་ཚོས་རང་གི་ཕ་མེས་རྣམས་རྒྱ་ནག་ནས་སིཨམ་
ལ་ཐོག་མ་འབྱོར་སྐབས་ཧ་ཅང་གི་དབུལ་པོ་ཡིན་པའི་དཔེ་མཚོན་དེ་ཡང་ཡང་
དྲངས་ཀྱི་ཡོད་ཀྱང་དྲན་ཤེས་ཉམས་པའི་རྟགས་རེད། ང་ཚོའི་མི་རྒྱུད་ཀྱིས་
ཐྭཨཻའི་ཞིང་པ་དབུལ་པོ་རྣམས་དང་རྒྱ་མིའི་ངལ་རྩོལ་བ་རྣམས་བཤུ་གཞོག་ཚབས་
ཆེ་བཏང་སྟེ་ཕྱུག་པོ་ཆགས་པ་དེ་བརྗོད་པ་མིན་ནམ་སྙམ།
ཡ་མཚན་པ་ཞིག་ལ་ང་ཚོ་ཧ་ལོག་པའི་གནས་སྐབས་སུའང་ཁྱབ་བརྡལ་དུ་
ཡོད་པའི་སྤྱི་ཚོགས་དང་། དཔལ་འབྱོར། ཆབ་སྲིད་ཀྱི་སྒྲོམ་གཞིའི་ཁྲིམས་
མཐུན་ཐོག་དྭོགས་པ་བྱས་མྱོང་མེད་ལ། དེ་ལས་ལྡོག་སྟེ་དེའི་ལེ་ལན་རང་ཉིད་
དང་རང་གི་ལས་དབང་ཐོག་བདའ་གི་ཡོད། ང་ཚོ་འབྱོར་ལྡན་སྐབས་སུ་སྐུ་
དྲག་གི་དཔོན་རིགས་རྣམས་དང་གྲོགས་པོ་རྣམས་ལ་གཏོང་ཕོད་ཀྱིས་ལག་རྟགས་
གོང་ཆེན་མང་པོ་སྤྲད་དེ་གཅེས་ལངས་གཏོང་གི་ཡོད། དཔལ་འབྱོར་ཐོག་ནས་
དཀའ་ངལ་འཕྲད་པའི་སྐབས་སུ་ཁོང་ཚོ་ལས་གདུང་སེམས་མཉམ་སྐྱེད་དང་
རོགས་སྐྱོར་གྱི་ཞུ་འབོད་བྱེད་ཀྱང་། སྤྱི་ཡོངས་ནས་བཤད་ན་ཁོང་ཚོས་ང་ཚོ་
སྣང་མེད་དུ་འཇོག་པའམ། ཡང་ན་དྲག་ཤོས་ལ་སྐྱེད་ཀ་ཧ་ཅང་ཆེན་པོའི་ཐོག་
དངུལ་གྱི་རོགས་སྐྱོར་བྱེད། དེ་ལྟ་ནའང་ང་ཚོས་སྐུ་དྲག་ཕལ་མོ་ཆེར་མིག་
བཙུམས་ཏེ་གུས་ཞབས་ཞུ་གི་ཡོད།
རྒྱལ་པོ་རཱམ་དྲུག་པའི་སྲིད་དབང་གི་སྐབས་སུ་རིམ་བཞིན་རྒྱལ་པོའི་
ཁྱིམ་ཚང་དང་སྐུ་དྲག་རིང་ལུགས་ལ་སྐྱོན་བརྗོད་དེ་ཤུགས་ཆེ་རུ་ཕྱིན།
རྒྱལ་པོ་རཱམ་བདུན་པས་སྲིད་སྐྱོང་བའི་ལོ་མཐའ་མར་ཁོ་བོ་སྐྱེས་ཤིང་། དེ་
དུས་སྐྱོན་བརྗོད་དམའ་འབེབས་དེ་སྔ་ལས་ཁྱབ་བརྡལ་དང་ངར་ཤུགས་ཆེ་
རུ་ཕྱིན་འདུག འོན་ཀྱང་དེས་རྒྱལ་པོ་ནི་ཡིད་ཆེས་འཕེར་བའི་ཉེས་སྐྱོན་
དང་བྲལ་ཞིང་། སྐུ་དྲག་རྣམས་ནི་ཐཱཨཻ་སྤྱི་ཚོགས་ཀྱི་མེད་དུ་མི་རུང་བའི་
ཀ་བ་ཡིན་པའི་ང་ཚོའི་ཡིད་ཆེས་བརྟན་པོ་དེར་གཡོ་འགུལ་ཐུབ་མེད།
རྒྱུ་མཚན་དེ་ལ་བརྟེན་ནས་ང་ཚོས་ཕྱི་ལོ་༡༩༣༢ ཟླ་༦ ཚེས་
༢༤ཉིན་གྱི་ངོ་རྒོལ་གྱེན་ལོག་ལ་བློ་ཁ་ཡངས་པོས་དགའ་བསུ་ཞུས་མེད།
གྱེན་ལོག་པའི་ནང་ངའི་ཡབ་ཀྱི་གྲོགས་པོ་མང་ཞིང་། དེའི་ནང་ནས་ཌིརེཀ་
ཇཡནཱམཱ་དང་སིམ་ཝཱིར་ཝཻཐཱཡཱ་དང་བཱནཇོངྒ་ཤྲཱིཅཱརུཡན་སོགས་ཀྱི་དྲང་
བདེན་དང་འཇོན་ཐང་ལ་ཁོང་ནས་གུས་བཀུར་བརྩི་མཐོང་ཆེན་པོ་ཞུ་གི་
ཡོད། དེ་ལྟ་ཡིན་ནའང་ཚུལ་མིན་བྱ་སྤྱོད་ལས་རྒྱུ་དངོས་དང་སྙན་གྲགས་
ཀྱི་ཁེ་ཕན་ཕྱིར་གྱེན་ལོག་པའི་ནང་མཉམ་ཞུགས་བྱས་པའི་སྐབས་འཚོལ་
བ་རྣམས་ཀྱི་ངོར་ཁོང་གི་ཁྱད་གསོད་དང་མི་དགའ་བ་ཉུང་དུ་ཕྱིན་མེད།
སྔར་བྱས་ལ་བསྐྱར་ཞིབ་བྱེད་སྐབས་ང་ཚོས་སྤྱི་ཡོངས་ནས་ཁོང་རྣམས་
འཇོན་ཐང་མེད་པའི་རང་བཞིན་དང་ལྐོག་ཟ་རུལ་སུངས་པ་ཡིན་པ་ཞིག་
ལ་ངོས་འཛིན་གྱིས་ཡིད་ཆེས་མ་བྱས་རྐྱེན། ཕྱི་ལོ་༡༩༣༢ ཀྱི་ངོ་རྒོལ་
གྱེན་ལོག་གི་འགོ་ཁྲིད་“མི་མང་གི་ཚོགས་པ་”ཡི་ཚོགས་མི་མང་པོ་ཞིག་
ལ་ཡིད་ཆེས་མེད་པའི་ལྟ་སྟངས་ཤིག་ཡོད། ཕྱོགས་གཞན་དུ་ང་ཚོས་རང་
གི་ནུབ་ཕྱོགས་པའི་སྦྱིན་བདག་རྣམས་དྲང་པོ་དང་ལྷག་བསམ་གྱི་རྣམ་སྤྲུལ་
ཞིག་ཡིན་པར་ངོས་འཛིན་བྱེད་ཀྱང་། ང་ཚོས་བརྗེད་པ་ནི་ཕྱི་རྒྱལ་བའི་
སྦྱིན་བདག་འདི་དག་གིས་ཐཱཨཻའི་མི་སེར་དཀྱུས་མ་ཞིག་ལས་ལྡབ་མང་
པོས་མང་བའི་དཔལ་འབྱོར་འདུ་འགོད་བྱས་ཡོད་ལ། དམིགས་བསལ་
གྱི་ཁེ་དབང་མང་པོ་ཞིག་ཀྱང་ལོངས་སྤྱོད་ཀྱི་ཡོད། ང་ཚོའི་མི་རྒྱུད་ཀྱིས་
ལས་ཀ་བྱས་པའི་ཕྱི་རྒྱལ་བའི་བཟོ་ཚོང་སྡེ་ཚན་རྣམས་ཐཱཨཻའི་གཞུང་གི་
ཚོང་ལས་སྒྲིག་འཛུགས་ཀྱི་ཆ་ཤས་སུ་ཆགས་པའི་སྐབས་སུ་གོ་གནས་མཐོ་
པོ་མང་པོ་ཞིག་ཐཱཨཻ་མི་སེར་གྱིས་ཟིན་ཐུབ་པ་བྱུང༌། དེ་ནས་ང་ཚོས་ལྐོག་
ཟ་རུལ་སུངས་ཀྱི་ངོ་གདོང་རྣམས་ལམ་སེང་ངམ་ག་ལེར་ཐེར་འདོན་ཡོང་
གི་རེད་སྙམ།
ངའི་ཕའི་ཉེ་བའི་གཉེན་ཞིག་བོཝཱརཱདེཇ་ཡི་གྱེན་ལོག་པ་ལ་ཁ་གཏད་
པའི་ཉེས་འཛུགས་འོག་བཙུད་འདུག དེས་ཕྱི་ལོ་༡༩༣༢ ཀྱི་གྱེན་ལོག་
པ་རྣམས་ལ་ཤ་ཚ་ཡོང་རྒྱུར་འགོག་རྐྱེན་སྣོན་མ་ཞིག་ཐེབས། དེར་མ་ཟད་
ང་ཚོས་སྣང་བ་སྐྱིད་པོའི་ཐོག་ནས་རང་གི་འཚོ་བའི་གནས་སྟངས་ལ་འགྱུར་
བ་ཤུགས་ཆེན་པོ་ཞིག་གང་མགྱོགས་ཡོང་རྒྱུའི་རེ་བ་རྒྱག་པ་རེད། གང་
ལྟར་གྱེན་ལོག་པའི་ལས་འགུལ་བས་སྤྱི་ཚོགས་ཀྱི་འབྲིང་རིམ་དང་དམའ་
རིམ་གྱི་སྐྱེ་བོ་རྣམས་ཡར་རྒྱས་གཏོང་རྒྱུའི་ཁས་ལེན་བྱས་པ་མ་ཡིན་ནམ།
ཁོང་ཚོས་ཤེས་བཞིན་དུ་དུས་ཚོད་སྐྱེལ་ཐབས་བྱེད་པའི་མཐོང་སྣང་བྱུང་
སྐབས་གང་མྱུར་རེ་བ་དེའང་ཟད་པར་གྱུར།
དཔལ་འབྱོར་བསྐྱར་བཀོད་ལས་རིམ་ཐོག་བློ་ཁ་མི་མཐུན་པ་ཤུགས་
ཆེ་བྱུང་བའི་རྐྱེན་གྱིས་མནོཔཀོདྷིཏིདྷཱདཱ་ཡི་སྲིད་གཞུང་*ནས་གཞི་རིམ་
དཔལ་འབྱོར་བཅོས་སྒྱུར་སྔོན་འགོག་ཕྱིར་གཡོ་བྱུས་ཀྱིས་པྲཱིདཱི་དམར་
པོའི་རིང་ལུགས་ཀྱི་རྒྱུག་ཁྱིར་ཡོངས་གྲགས་སྐྱོན་བརྗོད་བྱས་ཏེ། ཁོང་
ཁ་གྲག་ཏུ་མི་འཇུག་པར་ཕརནས་ལ་སྐྱབས་བཅོལ་དུ་སྤྱུགས། སྲིད་གཞུང་
གི་འཇིགས་སྐུལ་གྱི་ཐབས་ཇུས་དེས་ང་ཚོའི་ཐོག་ནུས་པ་ཅན་གྱི་ཤུགས་
རྐྱེན་ཐེབས། དེའི་སྟེང་རྒྱལ་པོ་རཱམ་བདུན་པས་པྲཱིདཱིས་བཏོན་པའི་དཔལ་
འབྱོར་བཅོས་སྒྲར་ལ་དགག་པ་བྱས་རྐྱེན་པྲཱདཱི་ལ་ང་ཚོའི་ཡིད་ཆེས་དེ་བས
ཉུང་དུ་ཕྱིན། ལར་ནས་ང་ཚོས་པྲཱིདཱིའི་དཔལ་འབྱོར་གྲོས་འཆར་དེ་སྐོར་
ཤེས་ཚོར་རྩ་བ་ནས་མེད་ཀྱང་ང་ཚོས་རྒྱལ་པོའི་བཀའ་ལ་བརྩི་འཇོག་ཆེན་
པོ་བྱེད་ཀྱི་ཡོད་རྐྱེན་མིག་བཙུམས་ནས་ཁས་ལེན་བྱེད། རྒྱལ་པོའི་གསུང་
འཕྲིན་ནང་སྲིད་གཞུང་གི་པྲཱདཱི་དམར་ཤོག་པ་ཡིན་པའི་གཞི་རྩ་མེད་པའི་
གསལ་བསྒྲགས་དེར་རྒྱབ་སྐྱོར་བྱས། དེའི་ནང་གལ་ཏེ་པྲཱིདཱིའི་དཔལ་འབྱོར་
བཅོས་སྒྱུར་ལག་བསྟར་བྱས་ཚེ་མི་མང་རྣམས་སོ་སོའི་རྒྱ་ནོར་དངོས་པོ་
རྣམས་དང་ཁ་བྲལ་དགོས་པ་ཆགས་ཀྱི་རེད་ཅེས་འཁོད་ཡོད། དེ་ལས་
པྲཱིདཱིས་ང་ཚོའི་དགོས་མཁོ་ཆ་ཚང་ལ་ཉེན་ཁ་བཟོ་གི་ཡོད་པའི་ང་ཚོའི་ཡིད་
ཆེས་ལ་ངེས་པ་རྙེད་དུ་བཅུག
ངའི་ཁྱིམ་ཚང་གི་རྙིང་ཞེན་མཁྲེགས་འཛིན་པའི་བསམ་བློ་དང་ཕྱོགས་
ལྷུང་གི་འདོད་ཚུལ་ཀྱིས་ངའི་ཐོག་ཐོག་མའི་ཤུགས་རྐྱེན་ཐེབས་ཡོད་པར་
དོགས་པ་མེད། སྤྱི་ཚོགས་ཀྱང་གཞི་རྒྱ་ཆེ་བ་རྙིང་ཞེན་མཁྲེགས་འཛིན་
པ་རེད། དེ་སྐབས་ཐཱཨཻ་སྤྱི་ཚོགས་གཡས་ཕྱོགས་པའི་ལྟ་བའི་དབང་ཆ་
གཅིག་སྡུད་ཀྱི་རིང་ལུགས་ཀྱི་ཕྱོགས་སུ་བསྐྱོད་བཞིན་པ་རེད། ཕྱི་ལོ་
༡༩༤༠ ཡི་འགོ་སྟོད་དུ་ཁོ་བོ་ཕྲུ་གུ་ཡིན་སྟབས་རྩ་ཁྲིམས་ཀྱི་དུས་སྟོན་
ཞིག་ཏུ་ཕྱིན་པ་དྲན་གྱི་འདུག དེ་དུས་དམག་མི་དང་སྐོར་སྲུང་བ་རྣམས་
ཀྱིས་ཞབས་ར་ལྡན་པའི་སྟེགས་བུའི་ཐོག་བཞག་པའི་རྩ་ཁྲིམས་ཀྱི་ཕྱག་དེབ་
དེར་གཙིགས་ཆེན་པོས་སྲུང་སྐྱོབ་བྱེད་པ་མཐོང་སོང་། དེ་ལས་རྩ་ཁྲིམས་
དང་མང་གཙོའི་རིང་ལུགས་ཀྱང་ཆོས་དང་རྒྱལ་པོ་བཞིན་ལྷ་ལས་བྱུང་
བ་དང་ཐུན་མོང་སྤྱོད་ཡུལ་ལས་བརྒལ་བའི་ཐེ་ཚོམ་ཞིག་བྱུང༌། སློབ་གྲའི་
ནང་མང་གཙོའི་རིང་ལུགས་ཀྱི་ཡོན་ཏན་སློབ་ཁྲིད་གནང་གི་མེད་ལ། མང་
ཚོགས་ཁྲོད་ཐུན་མོང་དུ་མཉམ་སྤྱོད་ཀྱང་མེད། དོན་དངོས་སུ་དགེ་རྒན་
གྱིས་འཛིན་གྲྭའི་ནང་གཅིག་སྡུད་དབང་འཛིན་པ་ལྟ་བུའི་སྤྱོད་ལམ་བསྟན་
ཞིང་། སློབ་གྲྭའི་ནང་རྒྱལ་ཞེན་རིང་ལུགས་དང་དམག་མིའི་དབང་སྒྱུར་
ལ་རྒྱབ་སྐྱོར་དགོས་པའི་ཁྱབ་སྤེལ་ཤུགས་ཆེ་བྱེད། རྒྱལ་ཁབ་ཀྱི་ནུས་
ཤུགས་དང་སྲུང་སྐྱོབ་གོང་འཕེལ་ལ་དམ་བཅས་པའི་འགོ་ཁྲིད་རྣམས་ལ་
ཧ་ཅང་ཆེ་བསྟོད་ཐོབ་ཅིང་གོ་གནས་འཕར་བ་བྱུང༌། ཁྲིམས་ཞིབ་ལྷན་
ཚོགས་འཕར་མ་ཞིག་བཙུགས་ཏེ་རྒྱལ་པོའི་རིང་ལུགས་སྐབས་ཀྱི་སྟངས་
འཛིན་མེད་པའི་དཔོན་རིགས་རྙིང་པ་མང་པོ་ཞིག་འཛིན་བཟུང་གིས་འགའ་
ཞིག་སྲོག་ཐོག་ཀྱང་བཏང་།
ཡིད་དུ་མི་འོང་བའི་བྱུང་བ་འདི་དག་མང་གཙོའི་ལམ་ལུགས་ཀྱི་རང་
བྱུང་གི་ཆ་ཤས་ཤིག་ཡིན་པར་ང་ཚོས་ཡིད་ཆེས་བྱས། དྲིལ་བསྒྲགས་ལས་
ཁུངས་(འཆལ་གཏམ་ལས་ཁུངས་ཞེས་ཀློགས།)དང་སློབ་གྲྭ་རྣམས་ཀྱིས་
ཀྱང་དེ་བཞིན་ཡིན་ལུགས་རྒྱུན་ཆད་མེད་པར་རྣ་བར་བླུགས་ཡོད། རྒྱུ་
མཚན་དེ་དག་ལ་བརྟེན་ནས་མང་གཙོའི་ལམ་ལུགས་ལ་བལྟ་སྟངས་ཡག་
པོ་ཞིག་ང་ཕྲུ་གུ་ཡིན་པའི་གནས་སྐབས་ནས་མེད། ངའི་ནང་མི་དང་ངར་
ཕྱིས་སུ་ཤེས་ཚོར་བྱུང་བ་ནི་ཟིང་འཁྲུག་གི་བྱུང་བ་དེ་དག་གི་འགན་དཀྲི
པྲཱདཱི་ལ་ཡོད་པ་མ་རེད། ང་ཚོས་ཤེས་པ་ནི་གལ་ཏེ་སུ་ཞིག་གི་སྟེང་དུ་
ཁག་དཀྲི་ཉེས་འཛུགས་བྱེད་དགོས་ན། དེ་ནི་ཕིབྡ་མཱརཤལ་ཕིབུནསོངྒགྲཱམ་
དང་ལུཨཱངྒ་པྲོམཡོཐཱི་དང་ལུཨཱངྒ་ཝིཇིཏཝཱཐཱཀཱརྣ་རྣམས་ཡིན། དེ་ལྟ་
ཡིན་ནའང་གྱེན་ལོག་གི་རྗེས་འབྲས་སུ་སྡུག་བསྔལ་མང་པོ་བྱུང་བའི་རྒྱུ་
མཚན་གྱིས་ང་ཚོས་པྲཱིདཱི་ལ་གྱེན་ལོག་པའི་རྐྱེན་རྩའི་ཉེས་འཛུགས་བྱས།
ཁོང་མེད་ན་ང་ཚོའི་མི་ཚེ་དང་སྤྱི་ཚོགས་ཆེས་ཞི་བདེ་དང་ལྷིང་འཇགས་
ཡོང་བའི་རྒྱུ་མཚན་བཀོད་ཅིང་། ང་ཚོ་ཚང་མ་དོན་དམ་གྱི་རྒྱལ་པོའི་རིང་
ལུགས་འོག་བདེ་སྐྱིད་དང་ཕུན་སུམ་ཚོགས་པར་གནས་ཡོད་སྙམ། ལུགས་
སྲོལ་རྙིང་པའི་ནང་རྒྱལ་པོ་ནི་ཁྲིམས་དང་མི་མང་གི་གོང་དུ་ཡིན་རུང་ཁོང་
སེམས་བཟང་ཞིག་ཡིན་ཞེས་ང་ཚོས་རྩོད་གླེང་བྱེད། ང་ཚོས་རཱམ་བཞི་
པ་དང་ལྔ་པ་གཉིས་པོ་བཀུར་འོས་ཀྱི་རྒྱལ་པོ་ཞིག་རེད་ཅེས་ཨུ་ཚུགས་བྱེད།
ད་དུང་མུ་མཐུད་དེ་རཱམ་དྲུག་པས་ལུང་པའི་ནང་མང་གཙོ་བཅོས་སྒྱུར་གྱི་
ལམ་ཕྱེ་བ་དང་། ཐཱཨཻ་མི་མང་ལ་མང་གཙོའི་ཁེ་ཕན་མང་བ་སྦྱིན་ཐུབ་
པའི་རྩ་ཁྲིམས་ཀྱི་ལས་རིམ་ཞིག་གི་ནང་འགྲོ་བཞིན་ཡོད་ཅེས་རཱམ་བདུན་
པ་ཁོང་ཨ་རིའི་ནང་བཞུགས་སྐབས་སྤེལ་བའི་གཏམ་བཤད་དེ་ལ་ང་ཚོས་
ཡིད་ཆེས་བྱེད། ཕྱོགས་གཞན་ནས་བཤད་ན་ཕྱི་ལོ་༡༩༣༢ ཀྱི་གྱེན་
ལངས་པ་ཡོངས་དང་། སྒོས་སུ་ཧྲཱིཿདྲིས་ཧོལ་རྒྱུགས་དང་རྒྱུ་མཚན་མི་
ལྡན་པའི་བྱ་སྤྱོད་སྤེལ་ཡོད། དེར་བརྟེན་ང་ཚོའི་གྲུབ་དོན་ལ་གྱེན་ལོག་
པའི་ཀུན་སློང་ནི་མང་ཚོགས་ཁྲོད་མང་གཙོའི་རིང་ལུགས་བསྐྲུན་རྒྱུ་དེ་
མིན་པར་རང་དོན་བསྒྲུབ་རྒྱུ་དང་དབང་ཆ་བླང་རྒྱུ་དེ་རེད་འདུག རང་
ཉིད་གཞུང་གི་དབང་ཆ་ཆེན་པོའི་སྟེང་དུ་འཇོག་རྒྱུའི་ཆེད་དུ་ཡིན།
གྱེན་ལོག་བྱུང་རྗེས་རྒྱལ་པོའི་ནང་ཚང་དང་སྐུ་དྲག་རྣམས་གནས་
སྟངས་སྐྱོ་རུ་ཆགས་ཤིང་། མང་པོ་ཞིག་བཙོན་འཇུག་གམ་སྐྱབས་བཅོལ་
དུ་གྱར་དགོས་བྱུང་བ་དང་། དེ་དག་གི་རྒྱུ་ནོར་རྣམས་གཞུང་བཞེས་ཀྱིས་
ཆ་བགོས་བྱས་པར། མང་ཆེ་བ་གྱེན་ལོག་པ་རྣམས་ཀྱི་ལག་ཏུ་བྱུང་རེད།
དེའི་སྟེང་སྤྱི་ཚོགས་རྙིང་པའི་གཞུང་གི་ལས་བྱེད་མང་པོ་ཞིག་གོ་གནས་
བཅག་པའམ་གནས་དབྱུང་བཏང་བ་རེད། ཁོང་ཚོའི་དཀའ་ངལ་གྱི་ལས་
ངན་འདི་ལྟ་ལ་ང་ཚོར་སྙིང་རྗེའི་ཚོར་བ་ཞིག་མ་གཏོགས་གཞན་གང་ཡང་
ཡོང་གི་མིན་འདུག་ཅིང་། མི་མང་གི་ཚོགས་པའི་གྱེན་ལོག་པ་རྣམས་ནས་
དཀའ་ངལ་འདི་དག་བཟོས་པ་ཡིན་པས་ང་ཚོས་ཉེས་འཛུགས་དམའ་
འབེབས་བྱེད་པ་རེད། དེ་དང་ལྷན་དུ་གཞན་གང་ཡང་མེད་ཀྱང་གྱེན་ལོག་
པ་འགའ་ཞིག་ཁེངས་དྲེགས་ཆེ་བའི་རྒྱུ་མཚན་གྱིས་ང་ཚོས་བརྩི་མཐོང་མི་
བྱེད་པ་ཡིན། ང་ཚོར་མི་མང་གི་ཚོགས་པ་དེ་གོང་བུ་གཅིག་ཡིན་པའི་
ལྟ་སྟངས་ཤིག་ཡོད་ལ། དེ་ཡི་སྲིད་ཇུས་བཟོ་བའི་བྱ་རིམ་རྣམས་མཉམ་
འདུས་་ཀྱི་གྲུབ་འབྲས་ཤིག་ཡིན་པར་ངོས་འཛིན་ཞུ་ཡི་ཡོད་ཀྱང་དེ་ལྟར་
རེད་མི་འདུག དངོས་ཡོད་ནི་ཚོགས་པའི་ནང་སྤོམ་ཚོད་དུ་ཤོག་ཁག་
གཉིས་འདུག་ཅིང་། མི་གཅིག་དབང་སྒྱུར་འདོད་པ་དམག་མི་དང་གུ་ཡངས་
ལམ་ལུགས་པ་མི་སེར་གྱི་ཤོག་ཁག་ཡིན།
མང་གཙོའི་ལམ་ལུགས་ལ་མི་དགའ་བ་དང་རྙིང་ཞེན་ལམ་ལུགས་ལ་
དགའ་མོས་འགོ་ཚུགས་ཙམ་ཡིན། ཕྱི་ལོ་༡༩༤༥ ལ་ང་རང་གྲྭ་པ་
གསར་པའི་ཚུལ་དུ་ལོ་གཅིག་དང་ཕྱེད་ཀའི་རིང་སྡོམ་པ་འབོག་ནོད་བྱུང་
བ་ན། ངས་རྟག་ཏུ་རྙིང་ཞེན་ལམ་ལུགས་སམ་ཆེས་རྙིང་ཞེན་ལམ་ལུགས་
ཀྱི་ཁོར་ཡུག་གི་ནང་འཚོ་སྡོད་བྱེད་པ་ཡིན། ངའི་སློབ་སྦྱོང་བྱེད་སའི་
དགོན་པ་དེའི་ནང་རྙིང་ཞེན་པ་གཙོ་བོ་ཞིག་ཡང་ཡང་འགྲོ་འོང་བྱེད་པ་ཡིན་
ལ། ང་ཚོའི་དགོན་པའི་མཁན་པོ་དེ་སྐར་རྩིས་པ་གྲགས་ཅན་ཞིག་ཡིན།
ཁོང་རྣམས་ནས་སུ་ཞིག་གིས་ཀྱང་མང་གཙོའི་ལམ་ལུགས་ལ་གླེང་ལོང་
ཡག་པོ་བྱེད་ཀྱི་མེད་ཅིང་། པྲཱིདཱི་བནོམཡོངྒ་གི་ངོར་དེ་བས་ཀྱང་མ་ཡིན།
མཐོང་མྱོང་ཅན་གྱི་གང་ཟག་ཅིག་ནི་ཕྱྭ་ཤྲཱིཝིསཱརྣཝཇ་*རེད། ཁོང་གིས་
སློབ་སྦྱོང་དབྱིན་ཡུལ་དུ་བྱས་ཤིང་། ཕྱི་སྲིད་ལྷན་ཁང་གི་ལོ་ན་ཆུང་ཤོས་
ཀྱི་མངའ་སྡེའི་གཏན་འཇགས་དྲུང་གཞོན་ལས་རོགས་རེད། ཁོང་ལ་སྤྱི་
ཚོགས་ནང་ཆེ་མཐོང་ཆེན་པོ་ཡོད་པར་མངོན། ངས་ཁོང་གིས་པྲཱིདཱི་ལ་
བར་མཚམས་མེད་པའི་སྐྱོན་བརྗོད་བྱེད་པ་དེ་སྣང་མེད་དུ་བཞག་སྲིད་དམ།
(ངས་ཉིན་མ་མང་པོ་ཞིག་གི་རྗེས་སུ་ལས་རོགས་ཡིད་བརྟན་འཕེར་བ་
རྣམས་ནས་ཤེས་རྟོགས་བྱུང་བ་ལ། ཕྱྭ་ཤྲཱི འི་དེ་ཙམ་གྱི་འཇོན་ཐང་ཅན་
དང་བཀུར་འོས་པ་ཡིད་ཆེས་བྱེད་པ་ལྟར་རེད་མི་འདུག ཁོང་གིས་སརི ཏ་
ཐཱནཱརཏ་ཡི་གཅིག་སྡུད་དབང་འཛིན་ལ་མཐུན་རྐྱེན་གྱི་ཕན་གྲོགས་བྱེད་
པ་དེ་སུ་ཞིག་གིས་ཤེས་ན་རྟོགས་ཐུབ།)*
ཕྱི་ལོ་༡༩༤༥ ལ་པྲཱིདཱི་ལས་ཁུཨཾག་ཨཕཱིཝོངྒསེ་ཁ་བྲལ་སྐབས།
ཆེས་རྙིང་ཞེན་རིང་ལུགས་པ་རྣམས་རང་ཉིད་དེ་མ་ཐག་ཏུ་མང་གཙོ་ཚོགས་
པའི་རྒྱབ་སྐྱོར་དུ་མཐོང་བ་རེད། ཁོང་ཚོས་‘རང་གི་དགྲ་བོའི་དགྲ་དེ་
རང་གི་གྲོགས་པོ་ཆགས་ཀྱི་ཡོད”ཅེས་པའི་རྒྱུ་མཚན་དུ་གནས་པ་རེད། ཕྱི་
ལོ་༡༩༤༥ ལོར་པྲཱིདཱི་གོ་གནས་ཆེ་བའི་སྲིད་བློན་ཆགས་པའི་སྐབས་
སུ་རྙིང་ཞེན་ཅན་རྣམས་ཁོང་ཁྲོའི་ཚད་མཐོ་ཤོས་སུ་སླེབས་པ་རེད། པྲཱིདཱི་
གོ་གནས་ལས་དགོངས་པ་ཞུས་པའི་ཚབ་ཏུ་ཐཱམརོངྒནཱཝསཱཝཊ(འདི་ནས་
ཐཱམརོངྒ་ལབ་རྒྱུ)སྲིད་བློན་ཆགས་སྐབས་སུའང་དེ་རྣམས་ཀྱི་ཁོང་ཁྲོ་ཆུང་
དུ་ཕྱིན་མེད་ཅིང་། ཁོང་ནི་པྲཱིདཱིས་གང་བཤད་རེད་ཅེས་ཨུ་ཚུགས་རྒྱག་
གི་ཡོད། བཻངཀོཀ་དང་ཐོནབུརིའི་ནང་རྙིང་ཞེན་ཅན་སྔ་མོ་ནས་ཁྱབ་ཤུགས་
ཆེ་བ་ཡོད་ཅིང་། ས་ཆ་འདི་གཉིས་ནས་མང་གཙོ་ཚོགས་པའི་སྤྱི་འཐུས་
འདེམས་ཐོན་བྱུང་བ་རེད། ང་དང་གཞན་རྙིང་ཞེན་རིང་ལུགས་པ་རྣམས་
ལ་མང་གཙོ་ཚོགས་པའི་སྤྱི་འཐུས་རྣམས་ནང་ཁུལ་རྙོག་ཁྲའི་སྟེང་དུས་
ཚོད་ཇི་ཙམ་བཏང་ཡང་ཁྱད་པར་གང་ཡང་མི་འདུག
ཕྱི་ལོ་༡༩༤༥ ཡི་རྩ་ཁྲིམས་དེས་ཕྱི་ལོ་༡༩༣༢ ཀྱི་རྩ་ཁྲིམས་
ལས་མང་གཙོའི་ཁེ་དབང་མང་བ་གནང་ཡོད་ཀྱང་ང་ཚོར་འགལ་ཟླའི་
བསམ་ཚུལ་ཡོད། གང་ལ་ཞེ་ན་དེའི་ཟིན་བྲིས་རྒྱག་མཁན་ནི་པྲཱིདཱི་ཡིན་
པ་རེད། ང་ཚོས་ཡིད་ཆེས་བྱེད་པ་ནི། རང་གི་སྲིད་དོན་གྱི་འགལ་ཟླ་
བ་རྣམས་ལ་དཀའ་ངལ་བཟོ་ཆེད་པྲཱིདཱི་ནས་རྩ་ཁྲིམས་ལ་བཅོས་བསྒྱུར་བྱས་
པ་ཞིག་མ་གཏོགས་རྩ་ཁྲིམས་གསར་པ་དེས་འཁོས་ཞན་པ་དང་མཐའ་ཟུར་
དུ་བསྐྱར་བའི་སྤྱི་ཚོགས་ལ་དབང་ཆ་སྤྲོད་ཆེད་ཀྱི་འབད་རྩོལ་ཡིན་པ་མཐོང་
མ་ཐུབ་པ་རེད། རྩ་ཁྲིམས་གསར་པ་དེས་ཡར་རྒྱས་འགྲོ་བཞིན་པའི་སྲིད་
དོན་གྱི་ཚོགས་པ་ཆུང་ངུ་རྣམས་ཀྱི་སྲིད་དོན་པ་རྣམས་ཀྱང་གྲོས་ཚོགས་
ཀྱི་སྤྱི་འཐུས་ཀྱི་འོས་བསྡུར་ཞུགས་ཆོག་པའི་གོ་སྐབས་གནང་བ་རེད།
ཕྱོགས་གཞན་ནས་བཤད་ན། དེས་དབུལ་ཕོངས་པ་ཡོངས་དང་ལྷག་པར་
དུ་རྒྱལ་ཁབ་ཀྱི་བྱང་ཤར་མངའ་སྡེའི་སྐྱེ་བོ་རྣམས་རང་ཉིད་ཀྱི་སེམས་ཁུར་
དང་ཁེ་ཕན་རྣམས་གླེང་ལོང་བྱ་རྒྱའི་གོ་སྐབས་བྱིན་པ་རེད། ང་ཚོས་ལྟ་
སྟངས་གཞན་གྱི་སྒོ་ནས་བལྟས་ཏེ། བྱང་ཤར་གྱི་དབུལ་ཕོངས་བའི་ཞིང་
པ་རྣམས་ལ་ཡར་ཐོན་ཅན་གྱི་སྤྱི་འཐུས་འདེམས་ཆེད་ཀྱི་ལྐོག་རྔན་གྱི་ཚུལ་
དུ་ཡིན་པ་རེད། དེའི་སྟེང་ང་ཚོས་བསམ་པ་ནི། རྗེས་ལུས་ཐེབས་པའི་
མངའ་སྡེ་འདི་རྣམས་ཀྱི་སྤྱི་འཐུས་རྣམས་ང་ཚོའི་མངའ་སྡེ་ནས་ཡོང་བའི་
གྲོང་ཁྱེར་གྱི་སྤྱི་འཐུས་ལྟར་རིགས་རྒྱུད་དང་ཤེས་རབ་གཉིས་པོའི་ཆུ་ཚད་
ལོང་མི་ཐུབ་པ་ཡིན། ང་ཚོ་ལ་སྐུ་དྲག་པྲམོཇ་སྤུན་མཆེད་རྣམས་*རྩི་བཅུད་
ལྡན་པའི་སྲིད་དོན་པ་ཡག་པོ་ཞིག་དང་ཆེ་མཐོང་ཅན་ཞིག་ཡིན།
ངས་འབྲིང་རིམ་སློབ་གྲྭའི་ཤེས་ཡོན་ཕྱིར་གྲྭ་ཆས་ཕུད་དེ་དགོན་པ་
བཞག་སྐབས་དམག་ཆེན་གཉིས་པ་རྫོགས་ཟིན་པ་རེད། དེ་རྗེས་ཀྱི་འོས་
བསྡུའི་རིམ་པ་མང་པོའི་ནང་རྙིང་ཞེན་ཅན་གྱི་དམག་མི་དང་ཞི་བའི་མི་
སྣས་སྲིད་དོན་པ་བགྲེས་པ་པྲཱིདཱི་ལ་མིང་ཆད་དང་དམའ་འབེབས་ཀྱི་གོ་
སྐབས་ཆ་ཚང་ལེན་པ་རེད། པྲཱིདཱི་ནས་སྡེ་སྲིད་ཀྱི་ཕྱག་ལས་བཞག་སྟེ་
སྲིད་བློན་གྱི་འགན་ཁུར་བླངས་སྐབས་རྙིང་ཞེན་པ་རྣམས་ཀྱི་རྒོལ་འཛིང་
ད་དུང་ཤུགས་ཆེ་རུ་ཕྱིན་པ་རེད། ཐབས་ཟད་པའི་མང་གཙོ་ཚོགས་པས་
གཅན་གཟན་ལྟར་ཁྲོ་གཏུམ་གྱིས་སྐྱོན་བརྗོད་འཐབ་འཛིང་གི་སྣེ་འཁྲིད་
བྱས་པ་རེད།
ང་དང་ངའི་ཁྱིམ་ཚང་གིས་པྲཱིདཱིའི་འོས་བསྡུའི་ཆབ་སྲིད་ཀྱི་ལངས་
ཕྱོགས་དེ་ཤེས་ཀྱི་མེད། དེ་ལྟ་ནའང་ང་ཚོའི་ཕྱོགས་སུ་ལྷུང་བའི་འདོད་
ཚུལ་དེས་དངོས་པོའི་ངོ་བོ་དང་བསམ་ཤེས་རྣམས་བསྒྲིབས་ཏེ། པྲཱིདཱིའི་
ཁ་གཏད་པ་རྙིང་ཞེན་ཅན་རྣམས་ཀྱི་སྐྱོན་བརྗོད་དང་ལངས་ཕྱོགས་ཆ་ཚང་
བ་ལྟ་བུ་ཞིག་ལ་མོས་མཐུན་བྱེད་པ་རེད། པྲཱིདཱི་ལ་དབུལ་ཕོངས་པ་རྣམས་
ཀྱི་དཀའ་ངལ་ཡང་དུ་གཏོང་མ་ཐུབ་པ་དང་།(དམག་གི་རྗེས་སུ་ཡུལ་ཐང་
འཕར་ཆའི་རྐྱེན་གྱིས་ཡིན།) སྲིད་དོན་གྱི་ཉེ་དགའ་ཕྱོགས་ལྷུང་གནང་
བའི་ནག་ཉེས་རྙིང་ཞེན་ཅན་རྣམས་ནས་འཛུགས་པ་རེད།(དམག་གི་རྗེས་
སུ་གཞུང་རིམ་པའི་ནང་ཁོང་གི་ཚོགས་པ་གཅིག་པའི་ལས་རོགས་མང་པོ་
ཞིག་གིས་བཀའ་ཤག་གི་གནད་འགག་ཆེ་བའི་གོ་གནས་བཞེས་ཡོད་པ་
རེད།) པྲཱིདཱིས་སྤྱང་བྱུས་ཀྱིས་ཁུཨཱངྒ་ཨཕཱཻཝོངྒསེ་ལ་སྲིད་བློན་གྱི་གོ་
གནས་ཐོབ་མ་འཇུག་པ་རེད་ཅེས་པའི་རྒྱུ་མཚན་ལ་བརྟེན་ནས་དམིགས་
བསལ་གྱིས་རྙིང་ཞེན་པ་རྣམས་ཁོང་ཁྲོ་ཧ་ཅང་བླངས་ཡོད། དམག་གི་
རྗེས་སུ་སིཡཱམ་དེ་ཕིལྡ་མཱརཤལ་ཕིབུནསོངྒགྲཱམ་གྱི་བཙན་དབང་ལས་བསྒྲལ་
ཏེ་ཁུཨཱངྒ་རང་ཉིད་སྤྱི་ཚོགས་ཀྱི་སྲུང་སྐྱོབ་པ་ཡིན་ཚུལ་གྱི་བསྒྲགས་གཏམ་
ཤུགས་ཆེར་སྤེལ་ཅིང༌། ང་ཚོས་ཀྱང་ལས་སླ་པོར་ངོས་ལེན་བྱེད་པ་རེད།
དེའི་སྟེང་དུ་རྙིང་ཞེན་པ་རྣམས་ནས་ཐམརོངྒ་གི་གཞུང་ལ་ལྐོག་ཟ་རུལ་
སུངས་ཡིན་པའི་ཁ་གཡོག་བཙུགས་པ་རེད། དབང་ཤུགས་དང་ཁེ་དབང་
ཉུང་དུ་ཕྱིན་པའི་དམག་མིའི་སྣེ་མོ་བ་རྣམས་ཀྱིས་ཀྱང་ཁོང་རྣམས་ལ་མི་
དགའ་བ་བྱེད་པ་རེད།
ངའི་མི་རྒྱུད་འགའ་དང་དགེ་རྒན་འགའ་ནས་ཕིལྡ་མཱརཤལ་
ཕིབུནསོངྒགྲཱམ་གྱི་གཅིག་སྡུད་དབང་འཛིན་གྱི་དུས་སྐབས་ཡོང་རེ་བྱེད་
པ་རེད། ཕིལྡ་མཱརཤལ་གྱིས་རྒྱལ་ཁབ་ཀྱི་རྨང་གཞིའི་འཛུགས་སྐྲུན་གྱི་
རྒྱ་བསྐྱེད་དང་ལེགས་བཅོས་གནང་བ་ཡིན་པ་ཁོང་རྣམས་མིག་འཕྲུལ་ཏེ་
བསྟོད་བསྔགས་བྱེད་པ་རེད། ཕྱོགས་གཞན་ནས་དམག་འཁྲུག་རྗེས་ཀྱི་
གཞུང་གིས་ཆུ་གློག་གཉིས་རྟག་ཏུ་འཐོབ་རྒྱུའི་ཕྱག་ལས་གནང་མི་ཐུབ་པར་
སྐྱོན་འཛུགས་བྱེད་པ་དང༌། འགྲོ་ལམ་ཞིག་རལ་དུ་གྱུར་ཡོད་པའི་སྡུག་
སྐད་ཀྱང་བརྒྱབ་པ་རེད། དགོད་བྲོ་བ་ཞིག་ལ། རྒྱལ་ཁབ་ཀྱི་གལ་ཆེ་བའི་
གློག་སྐྱེད་བཟོ་གྲ་མང་པོ་ཞིག་དམག་འཁྲུག་གི་རྐྱེན་པས་གཏོར་བཤིག་བྱུང་
སྟེ་རྒྱལ་ཁབ་རང་ཉིད་དྲག་པོའི་དུས་སྐབས་ནས་ཞི་བའི་ཕྱོགས་སུ་འཕོ་
འགྱུར་གྱི་གནས་སྐབས་ཟིང་འཚུབ་ཅན་གྱི་ནང་ལྷུང་ཡོད་ཅིང༌། རྨང་
གཞིའི་འཛུགས་སྐྲུན་རྣམས་བསྐྱར་གསོ་བྱེད་རྒྱུར་དམིགས་པའི་འགྲོ་གྲོན་
ཡང་མེད་པ་ཡིན་པ་རྣམས་ཁོང་ཚོས་བརྗེད་ཟིན་པ་ལྟར་མངོན། ངས་རང་
བཟོ་བྱས་པ་མིན་པ་ནི། ཕིབུན་ནས་སྐྱེ་དམན་རྣམས་ལ་ཞྭ་མོ་དང་། གཞོན་
སྐྱེས་རྣམས་ལ་དམག་ཆས། ཉིན་ལྟར་ཚར་གཉིས་རེར་རྒྱལ་ཁབ་ཀྱི་དར་
ཆ་ལ་གུས་འདུད་ཞུ་རུ་བཅུག་པའི་ལུགས་སྲོལ་རྣམས་འགའ་ཤས་ནས་བོར་
བ་རེད།* གསལ་པོར་བཤད་ན། ཁོང་ཚོར་གོ་རིམ་ཅན་གྱི་སྤྱི་ཚོགས
དང༌། སྲིད་དབང་སྒེར་འཛིན་པ། དམག་མིས་བཟུང་བའི་སྤྱི་ཚོགས་
ཤིག་དགོས་ཀྱི་ཡོད་ལ། མི་མང་ཕལ་ཆེ་བའི་མང་གཙོའི་ཁེ་དབང་ལ་དམག་
མིས་རྡོག་རྫིས་གཏོང་ནའང་ཁོང་རྣམས་ལ་ཁྱད་པར་གང་ཡང་མེད།
དེས་གང་མཚོན་ཐུབ་ཀྱི་ཡོད་ཅེ་ན། འབྱོར་འབྲིང་གྲལ་རིམ་གྱིས་
འཛིན་སྐྱོང་བའི་མཐོ་རིམ་སྤྱི་ཚོགས་ཀྱི་སྐུ་དྲག་པའམ་དམག་མིའམ་མི་
མང་འདུས་སྡེ་རྣམས་ཀྱི་དབར་བར་གནས་པ་ཞིག་གི་ལས་ཀ་བྱེད་པ་རེད།
འབྱོར་འབྲིང་གྲལ་རིམ་རྣམས་ནི་ཚོར་མེད་ཅིག་དང་སྲིད་དོན་པ་མ་ཡིན་
པའི་རྒྱུ་མཚན་གྱིས། རང་ཉིད་ཀྱི་ཁེ་དབང་ལ་ཤུགས་ཆེར་གནོད་འཚེ་
བྱུང་ན་མ་གཏོགས། དྲང་བདེན་གྱི་ཁྲིམས་དང་རང་དབང་གི་གནད་དོན་
རྒྱ་ཆེན་རྣམས་ལ་དོ་སྣང་གནང་གི་མེད། ཡ་མཚན་པ་ཞིག་ལ་ངའི་འབྲིང་
རིམ་སློབ་གྲྭའི་ཡེ་ཤུའི་ཀེཐོལིཀ་གི་དགེ་རྒན་རྣམས་ཀྱིས་ཀྱང་ཕིབུན་ཡག་
པོ་ཞིག་རེད་བསམ་གྱི་ཡོད། ཕྱི་ལོ་༡༩༤༠ ཡི་འགོ་སྟོད་ཀྱི་ཕརནསི་
དང་ཐཱཨཻའི་ས་མཚམས་རྩོད་རྙོག་གི་སྐབས་སུ་ཕིལྡ་མཱརཤལ་
ཕིབུནསོངྒགྲཱམ་ནས་ཕརནསིའི་ཡེ་ཤུའི་ཀེཐོལིཀ་གི་མཆོད་དཔོན་མང་པོ་
ཞིག་ངའི་སློབ་གྲྭ་ནས་ཕུད་པ་རེད། དེའི་སྟེང་ཁོང་ནས་ཐྭཨཻའི་ཡེ་ཤུ་
ཀེཐོལིཀ་མང་པོ་ཞིག་བཙན་དབང་གིས་སངས་རྒྱས་བཅོམ་ལྡན་འདས་ཀྱི་
ཆོས་སྒོར་ཡང་བསྐྱར་ཞུགས་བཅུག་པ་རེད། དཔེ་མཚོན་གཞན་ཞིག་འཇོག་
ན། མང་གཙོའི་ལམ་ལུགས་ཀྱི་འོག་རང་དབང་དང་ཐོབ་ཐང་མང་བ་ཐོབ་
ཀྱི་ཡོད་ནའང་། རྒྱལ་ཁབ་ཀྱི་གྲགས་ཅན་དགེ་འདུན་པ་མང་པོས་སྟངས་
འཛིན་མེད་པའི་རྒྱལ་པོའི་སྲིད་དབང་ངམ་སྲིད་དབང་སྒེར་འཛིན་པའི་འོག་
སྡོད་རྒྱུའི་འདོད་མོས་ཆེ་བ་གནང་བ་རེད། དོན་བསྡུ་ན། དགེ་རྒན་དང་
དགེ་འདུན་པ་རྣམས་ཀྱང་ཁྱབ་བརྡལ་དུ་ཡོད་པའི་འབྱོར་འབྲིང་གྲལ་རིམ་
གྱི་བློ་རྒྱ་གུ་ཡངས་མེད་པའི་དོན་གནད་དེ་ལས་ཐར་ཐུབ་མེད།
དེར་བརྟེན་ཕྱི་ལོ་༡༩༤༧ ཟླ་༡༡ ཚེས་༨ ཉིན་དམག་གིས་
གཞུང་མགོ་རྟིང་སློག་སྐབས་སུ། ཕིལྡ་མཱརཤལ་ཕིབུན་གྱི་སྲིད་དབང་
བསྐྱར་གསོ་བྱུང་ཞིང་། འབྱོར་འབྲིང་གྲལ་རིམ་པ་སྤྱི་དང་བྱེ་བྲག་ཏུ་ངའི་
ཁྱིམ་ཚང་ལ་མི་དགའ་བ་ཤུགས་ཆེ་བྱུང་ཡོད་པ་མ་རེད། གཞུང་མགོ་རྟིང་
སློག་མཁན་རྣམས་ཀྱིས་གཡོ་བྱུས་ཐབས་ཤེས་སྣེ་མང་གིས་ང་ཚོའི་འཇིགས་
སྐྲག་ཞི་བར་བྱས་ཤིང་རྒྱབ་སྐྱོར་ཉོས་པ་རེད། དང་པོ། མང་གཙོ་ཚོགས་
པ་དེ་གྲོང་ཁྱེར་ནང་གི་ཡུལ་མིས་དགའ་མོས་བྱེད་པ་དང་པྲིདཱིར་མི་དགའ་
མཁན་གཙོ་བོ་དེ་ཡིན་པའི་རྐྱེན་གྱིས། གཞུང་མགོ་རྟིང་སློག་མཁན་གྱི་
འགོ་ཁྲིད་རྣམས་ནས་འགོ་སྟོད་དུ་མིང་ཙམ་གྱི་དབང་ཚད་ཅིག་སྤྲད་པ་རེད།
གཉིས་པ། པྲཱིདཱིའི་རྒྱབ་སྐྱོར་དང་ནུས་ཤུགས་ཀྱི་རྨང་གཞི་མེད་པ་བཟོ་
ཐབས་སུ། གཞུང་མགོ་རྟིང་སློག་མཁན་གྱི་སྡེ་ཁག་ནས་ཕྱི་ལོ་༡༩༤༦
གི་ནང་རྒྱལ་པོ་རཱམ་བརྒྱད་པའི་འདས་གྲོངས་ཡ་མཚན་དེའི་རྙོག་གྲའི་ནང་
པྲཱིདཱི་བཙུད་པ་དང་། ལྐོག་གཤོམ་འདིའི་ནང་སྲིད་དོན་ཁོ་ནའི་ཁེ་ཕན་
ཕྱིར་མང་གཙོ་ཚོགས་པའང་མཉམ་ཞུགས་བྱས་ཡོད། དེས་ན་འབྱོར་འབྲིང་
གྲལ་རིམ་གྱི་མི་མང་པོས་གཞུང་མགོ་རྟིང་སློག་མཁན་གྱི་འགོ་བྱེད་རྣམས་
ལ་རྒྱལ་པོའི་བཞུགས་ཁྲིའི་སྲུང་སྐྱོབ་པའི་ཚུལ་དུ་བལྟས་པ་རེད། གསུམ་
པ། གཞུང་མགོ་རྟིང་སློག་མཁན་གྱི་སྡེ་ཁག་ནས་རྒྱལ་པོ་དང་འབྲེལ་བའི་
རྟེན་འབྲེལ་མཛད་སྒོ་དང་རྒྱུན་སྲོལ་བྱེད་སྒོ་མང་པོ་ཞིག་བསྐྱར་བཟོའམ་
གསར་བཟོ་བྱས་པ་རེད། དཔེར་ན། རྒྱལ་པོའི་ཁྱིམ་ཚང་གི་སྐུ་མདུན་
དུ་ཕྱག་བཙལ་རྒྱུ་དེ་དེ་སྔ་བྱ་སྲོལ་མེད་ནའང་གློ་བུར་དུ་དར་སྲོལ་ཆེ་རུ་
ཕྱིན་པ་རེད། ‘རྒྱལ་ཁབ་ཀྱི་ཁྱད་ཆོས་བསྲེ་ལྷད་བཏང་ཕྱིར་རྟེན་འབྲེལ་
མཛད་སྒོ་འདི་རྣམས་རྩ་མེད་བཟོ་བའམ་བཅོས་སྒྱུར་བྱེད་པའི་ཉེས་པའི་
འོག་ཕྱི་ལོ་༡༩༣༢ ཀྱི་ངོ་རྒོལ་གྱེན་ལོག་པ་རྣམས་ལ་ཡོངས་གྲགས་སྐྱོན་
བརྗོད་བྱེད་པ་རེད། གཞུང་མགོ་རྟིང་སློག་མཁན་དམག་མིའི་འགོ་བྱེད་
པ་རྣམས་ནས་སྐུ་དྲག་དང་རྒྱལ་པོའི་ཕྱོགས་གཏོགས་པ་མང་པོ་ཞིག་དང་
འབྲེལ་ལམ་བསྐྱར་གསོ་བྱེད་ཅིང་། དེའི་ནང་ནས་འགའ་ཤས་ང་ཚོ་འབྱོར་
འབྲིང་གྲལ་རིམ་པ་ནས་གུས་ཞབས་ཆེན་པོ་བྱེད་པ་རེད། དཔེར་ན། ཁོང་
ཚོས་རྒྱལ་སྲས་བོཝཱརཱཌེཇ་*བཙན་བྱོལ་ནས་ཚུར་གདན་འདྲེན་ཞུས་པ་རེད།
མཐའ་མ་དེ་ལ། གཞུང་མགོ་རྟིང་སློག་མཁན་གྱི་འགོ་བྱེད་རྣམས་ནས་
རང་ཉིད་དྲང་བདེན་ཅན་དང༌། ལྐོག་ཟ་རུལ་སུངས་རྩ་མེད་བཟོ་མཁན་
ཡིན་ཚུལ་གླེང་བ་རེད། བྱུང་བ་གཅིག་ལ་དཔེ་མཚོན་ན། གཞུང་མགོ་
རྟིང་སློག་མཁན་གྱི་འགོ་བྱེད་ལྟེ་བ་ཞིག་གི་གྲས་ཕིལྡ་མཱརཤལ་ཕིབུན་ནས།
དེ་སྔའི་མི་སེར་གྱི་གཞུང་གི་ལྐོག་ཟ་རུལ་སུངས་ཤེས་ཚོར་བྱུང་བའི་ཚུལ་
ལས་མིག་ནས་མཆི་མའང་བཏང་བ་རེད། དེའི་སྟེང་དུ་ང་ཚོའི་རྒྱབ་སྐྱོར་
ཐོབ་ཕྱིར་གཞུང་མགོ་རྟིང་སློག་མཁན་གྱི་སྡེ་ཁག་ནས་དབང་ཆ་བེད་སྤྱད་
དེ་རྒྱུན་ལྟར་མཁོ་བའི་དངོས་ཆས་མང་པོ་ཞིག་གི་རིན་གོང་ཤུགས་ཆེ་བཅག་
ཀྱང༌། ཡུན་རིང་མ་འགོར་བར་དངོས་ཆས་དེ་རྣམས་ཀྱི་གོང་ཚད་ཤུགས་
ཆེ་འཕར་བ་རེད། ཕིལྡ་མརཤལ་ཁོ་རང་རྒྱལ་ཁབ་ཀྱི་ནང་གི་མི་ཕྱུག་ཤོས་
ཤིག་ཆགས་པ་རེད། ང་ཚོས་གཞུང་མགོ་རྟིང་སློག་མཁན་རྣམས་ལ་ངོ་
རྒོལ་རྒྱབ་འགལ་མི་བྱེད་པ་དང་ཁོང་ཚོའི་སྲིད་དོན་གྱི་རྒྱབ་འགལ་བའམ་
པྲཱིདཱིའི་རྒྱབ་སྐྱོར་བ་རྣམས་རྩ་མེད་བཟོ་ཕྱིར་སྐོར་སྲུང་བའི་གདུག་རྩུབ་
དྲག་གནོན་ལའང་དོ་སྣང་བྱེད་མེད་པ་ནི་གོང་གི་རྒྱུ་མཚན་བཞི་པོ་ལ་བལྟས་
ན་ལས་སླ་པོར་ཤེས་ཡོང་རྒྱུ་རེད།
སློབ་གྲྭ་ཆེ་བའི་ནང་སླེབས་སྐབས་ངས་སློབ་སྦྱོང་སྦྱང་རྒྱུ་ཤུགས་ཆེ་
རུ་བཏང་བ་ཡིན། ངའི་སློབ་སྦྱོང་དེས་རྙིང་ཞེན་རིང་ལུགས་ལ་རྒྱབ་འགལ་
དུ་འགྲོ་རྒྱུ་ཕར་ཞོག་དགའ་མོས་དེ་བས་ཆེ་རུ་ཕྱིན་པ་རེད། ཁྲོམ་གྱི་ནང་
དེབ་ཀྱིས་ཁེངས་ནས་ཡོད། འོན་ཀྱང་དེ་དག་གི་གླེང་གཞིའི་ཁྱབ་ཚད་
ནི་གུ་དོག་པོ་ཡིན། ངས་ཤེས་ཚོད་ལ། དེབ་མང་ཆེ་བ་ནི་འཛིན་སྐྱོང་
བའི་མཐོ་རིམ་སྤྱི་ཚོགས་ཀྱི་འཁྲུངས་རབས་ལོ་རྒྱུས་(དཔེར་ན། རྒྱལ་
པོ་རཱམ་བདུན་པ་དང་རྒྱལ་སྲས་བོཝཱརཱཌེཇ་སོགས་ཀྱི་)ཡིན་པའམ་སྟངས་
འཛིན་མེད་པའི་རྒྱལ་པོའི་སྲིད་དབང་གི་དུས་རབས་ཀྱི་བསྟོད་བསྔགས་
བྱེད་པ་རྣམས་ཡིན། དེ་རྣམས་ཀྱིས་སྤྱི་ཚོགས་ཀྱི་དཀའ་སྡུག་རྣམས་ཕྱི་
ལོ་༡༩༣༢ ཀྱི་གྱེན་ལོག་པའམ་དམིགས་བསལ་གྱིས་པྲཱིདཱིར་ཁག་དཀྲི་
བྱེད་པ་རེད།
གོང་དུ་བཤད་པ་བཞིན་ཁུཨཱངྒ་ཨཕཱཻཝོངྒསེ་ཡིས་སྣེ་འཁྲིད་པའི་མང་
གཙོ་ཚོགས་པར་གཞུང་མགོ་རྟིང་སློག་མཁན་རྣམས་ནས་གཞུང་འཛིན་ཐད་
དབང་ཚད་ཉུང་ངུ་ཞིག་སྤྲད་པ་རེད། ང་ཚོར་དགའ་མོས་བྱུང་བ་ནི། རྙིང་
ཞེན་རིང་ལུགས་ནས་ཡིན་པའི་འཇོན་ཐང་ཅན་གྱི་སྐུ་དྲག་མང་པོ་ཞིག་
གཞན་གྱི་བཀོད་བྱུས་འོག་ཡོད་པའི་མི་སེར་གྱི་གཞུང་གི་ནང་འོས་བསྡུའི་
ལམ་ནས་མ་ཡིན་པར། ཆབ་སྲིད་ཀྱི་ཐོག་ནས་བསྐོ་གཞག་བྱུང་བ་རེད།
གྱེན་ལོག་ལས་འགུལ་བས་དབེན་པའི་གཞུང་གསར་པས་རྒྱལ་ཁབ་ལ་ཞི་
བདེ་དང་རྒྱུ་ནོར་ཡོང་རྒྱུའི་རེ་བའི་སྟེང་དམག་འཁྲུག་གོང་གི་གནས་སྟངས་
བཞིན་ཡོང་རྒྱུའི་ང་ཚོས་ཉིན་མོའི་རྨི་ལམ་རྨིས་པ་རེད། དེར་བརྟེན་ང་
ཚོས་མང་གཙོ་ཁེ་དབང་མང་བ་སྦྱིན་མཁན་གྱི་ཕྱི་ལོ་༡༩༤༥ ལོའི་རྩ་
ཁྲིམས་ལས་ཕྱི་ལོ་༡༩༤༩ ལོའི་རྩ་ཁྲིམས་ལ་འདོད་མོས་ཆེ་བ་བྱེད་པ་
རེད། གང་ལྟར་ཡང་ཕྱི་ལོ་༡༩༤༩ ལོའི་རྩ་ཁྲིམས་དེས་ང་ཚོར་ཡུན་
རིང་པོ་ནས་ཞེན་པ་ལོག་པའི་གྱེན་ལོག་པའི་ལས་འགུལ་བ་རྣམས་གཞུང་
འཛིན་ནས་ཕུད་པ་རེད། གྱེན་ལོག་པའི་ལས་འགུལ་བ་རྣམས་ནས་ཐཱ་ཨཻའི་
སྲིད་དོན་གྱི་ནང་ལོ་ངོ་བཅོ་ལྔའི་རིང་གོ་གནས་འདྲ་མིན་གྱི་ཐོག་དབང་
སྒྱུར་བྱས་ཀྱང་ང་ཚོའི་འཚོ་བའི་ཐད་ཡར་རྒྱས་ཆེན་པོ་གང་ཡང་བྱུང་མེད།
མང་གཙོའི་ཐོག་རྒྱལ་ཁབ་ཅིག་གི་སྲིད་དོན་གྱི་བརྟག་དཔྱད་ཕྱིར་ལོ་ངོ་
བཅོ་ལྔ་ནི་དགོས་མཁོ་ལས་མང་བ་ཡིན་པའི་ཚོར་བ་ཞིག་ང་ཚོར་ཡོད། ང་
ཚོས་གྲོང་གསེབ་པ་དང་ཐཱཨཻའི་སྤྱི་ཚོགས་གཞན་རྣམས་ཀྱི་ནང་མང་གཙོའི་
རིང་ལུགས་ལས་ཁེ་ཕན་ཇི་ཙམ་བྱུང་ཡོད་པ་བསམ་བློ་གུ་དོག་པ་དང་ཕྱི་
ཐག་ཐུང་བའི་རྒྱུ་མཚན་གྱིས་མཐོང་མི་ཐུབ་པ་རེད། མང་གཙོའི་བསིལ་
གྲིབ་ཀྱི་འོག་ཐཱཨཱཻའི་མི་མང་ཚང་མ་གུས་བཀུར་ལྡན་པའི་མི་སེར་ཞིག་དང་
རྒྱལ་ཁབ་ཀྱི་བདག་པོ་ཆགས་པ་རེད། དེ་སྔ་ཁོང་རྣམས་ཚེ་གཡོག་ཡིན་
ལ། དྲག་ཤོས་སུ་གཞུང་འཛིན་པའི་སྡེ་ཁག་གི་སྤྱན་སྔར་གདོལ་པའི་རིགས་
ཤིག་ཡིན་པ་རེད། མང་གཙོའི་རིང་ལུགས་ཀྱིས་ཉུང་མཐའ་ལ་གྲོས་ཚོགས་
སུ་མང་མོས་འོས་བསྡུ་ལས་བྱུང་བའི་སྤྱི་འཐུས་ཀྱི་བརྒྱུད་ནས་མི་མང་གི་
སེམས་འཁུར་དང་ཁེ་ཕན་ཐད་བསམ་ཚུལ་གླེང་ལོང་བྱེད་ཐུབ་པ་རེད།
ཕྱི་ལོ་༡༩༤༨ ལོར་ཕིལྡ་མཱརཤལ་ཕིབུན་གྱིས་ཁུཨངྒ་གི་གཞུང་
མགོ་རྟིང་སློག་སྐབས་ཁོས་གྱེན་ལོག་གི་སྔོན་གྱི་དུས་ཚོད་དམ་དམག་འཁྲུག་
གོང་གི་གནས་སྟངས་ཡོང་རྒྱུར་འདོད་མོས་བྱེད་པ་རེད། དཔེར་ན། ཁོས་
གྲོས་ཚོགས་གོང་མའི་འཐུས་མི་རྣམས་སྲིད་དོན་གྱི་སྟེང་ནས་བསྐོ་གཞག་
བྱ་རྒྱུ་གསལ་པོར་བཟོས་པ་དང་། རྙིང་ཞེན་ཅན་གྱི་མཐོ་རིམ་སྤྱི་ཚོགས་
ནས་བཀའ་ཤག་གི་མི་འགྲོའི་འདེམས་སྒྲུག་བྱ་རྒྱུ་གཏན་འཁེལ་བྱས་པ་རེད།
ཐག་གཅོད་འདི་དག་ལས་རྒྱལ་སྲས་ཝིཝཱཊཅཱཨཻ་དང་ཕྱྭ་ཐེཔཕསདིན་དང་
ཨེམ་ཨར་ཀུཀྲིཏ་པྲཱམོཇ་རྣམས་ལ་ཁེ་ཕན་བྱུང་ཡོད་པ་རེད།
ཕིབུན་གྱིས་དབང་བསྒྱུར་བའི་ཐཱཨཻའི་གཞུང་གསར་པ་དེ་རྒྱུ་མཚན་
དང་ལྡན་པ་དང་ཁྲིམས་མཐུན་ཡིན་པ་ང་ཚོས་ངོས་ལེན་ཡིད་ཆེས་བྱས་
པ་དེར་ཨ་རི་དང་དབྱིན་ཇིའི་སྟོབས་ཆེན་རྒྱལ་ཁབ་གཉིས་ནས་གཞུང་
གསར་པ་ངོས་ལེན་བྱུང་པ་ལས་ཁྲིམས་མཐུན་རྒྱབ་གཉེར་བྱུང་བ་རེད།*
ས་གནས་ཀྱི་ཚགས་པར་རྣམས་ནས་ཀྱང་བཙོན་འཇུག་དང་སྲོག་ལེན་སྡེ་
ཚན་གྱི་འཇིགས་སྣང་ལས་ཕིབུན་གཞུང་གི་རྒྱབ་སྐྱོར་བྱེད་པ་རེད། དོན་
བསྒྲིལ་ན། ཕིབུན་གཞུང་གི་མི་གཅིག་དབང་སྒྱུར་གྱི་བྱེད་སྟངས་དེས་
མཚམས་རེ་འདོད་པ་མི་ཁེངས་པ་ཡོང་གི་ཡོད་ཀྱང་། ཕྱོགས་ཡོངས་ནས་
བལྟས་ཚེ་རྙིང་ཞེན་རིང་ལུགས་ཀྱི་སྲིད་ཇུས་ལག་བསྟར་བྱེད་པ་ལས་ང་
ཚོས་འདོད་ཚིམ་བྱེད་པ་རེད།
ཕྱི་ལོ་༡༩༤༩ ལོར་པྲཱདཱི་ནས་ཕིབུན་གནས་དབྱུང་ཕྱིར་རྒྱལ་པོའི་
ཕོ་བྲང་ལ་གྱེན་ལོག་འགོ་འཛུགས་བྱས་སྐབས་སྐྱོང་བཞིན་པའི་སྲིད་དབང་
སྒེར་འཛིན་གྱི་གཞུང་དེའི་ཕྱོགས་སུ་ངས་སྐྱོར་རོགས་བྱེད་པ་རེད། ས་
གཞིའི་བྱང་ངམ་ལྷོའི་སྣེ་ཕྱོགས་ཀྱི་དཔྱིད་དུས་བཞིན་གོ་མཚོན་གྱི་འཁྲུག་
པའི་རྒྱལ་ཁ་ཡུད་ཙམ་རིང་པྲིདཱིའི་ཕྱོགས་སུ་འགྲོ་བ་མཐོང་། ཁོང་གི་
དམག་དཔུང་གིས་རྒྱལ་ཁབ་ཀྱི་རྒྱལ་སའི་རླུང་འཕྲིན་ལས་ཁང་བཙན་བཟུང་
བྱས་ཏེ། ཌིརེཀ་ཇཡནཱམཱ་སྲིད་བློན་ལ་བསྐོ་གཞག་ཁྱབ་བསྒྲགས་བྱེད་
པ་རེད། ཌིརེཀ་ནི་ངའི་ཕའི་གྲོགས་པོ་ཡིན་སྟབས་སྒེར་ངོས་ནས་ངོ་ཤེས་
པ་དང་གུས་ཞབས་བྱེད་ཀྱི་ཡོད། དེ་ལྟ་ཡིན་ནའང་ཕིབུན་གྱི་གཞུང་དང་
ལྷག་པར་དུ་ཐཱཨཻའི་མི་སེར་གྱི་མ་འོངས་པའི་མདུན་ལམ་ཐད་སེམས་ཕྲལ་
ཡོང་གི་ཡོད། གལ་ཏེ་གྱེན་ལོག་པ་རྣམས་ལ་རྒྱལ་ཁ་ཐོབ་ཚེ་སྲིད་འཛིན་
གྱི་ལས་སྣེ་རུ་པྲཱིདཱི་རང་ཉིད་བསྐོ་གཞག་བྱེད་ཅིང་རྒྱལ་པོའི་ཁྱིམ་ཚང་དང་
སྐུ་དྲག་ཆ་ཚང་དམར་གསོད་གཏོང་གི་རེད་ཅེས་ཕིབུན་ནས་གཞི་རྩ་མེད་
པའི་དཀྲོག་གཏམ་སྤེལ་བ་རེད། དཀྲོག་གཏམ་དེས་ང་ཚོར་འཇིགས་སྣང་
བཟོས་པ་རེད།
ཡུན་རིང་མ་སོང་བར་ངར་ཕིབུན་གྱི་གཞུང་ལ་ཞེ་འཁོན་གྱི་བསམ་པ་
ཤུགས་ཆེ་རུ་ཕྱིན་པ་རེད། ཕྱི་ལོ་༡༩༤༩ ཡི་རྩ་ཁྲིམས་དོར་ཏེ་ཕྱི་ལོ་
༡༩༣༢ ཀྱི་རྩ་ཁྲིམས་ལག་བསྟར་བྱས་ཤིང་གྲོས་ཚོགས་གནས་དབྱུང་བཏང་
བ་ན། ཕིབུན་གྱི་སྲིད་དབང་སྒེར་འཛིན་གྱི་གཤིས་སྤྱོད་དེ་ང་ལ་ཆེས་གསལ་
པོ་དང་ཞེན་པ་ལོག་དགོས་པ་ཆགས་པ་རེད། རྒྱལ་པོ་ན་གཞོན་རཱམ་དགུ་
པ་སིཡཱམ་གྱི་མཚོ་ཁུག་གི་ངོགས་ཤིག་དང་ཉེ་བར་དམག་གྲུའི་ནང་ཡོད་
སྐབས་ཕྱི་ལོ་༡༩༥༢ ཟླ་ ༡༢ པའི་ནང་ཕིབུན་ནས་སྲིད་དོན་གྱི་གློ་
བུར་བཙན་རྒོལ་བྱས་པ་རེད། ངའི་བསམ་ཚུལ་ལ་བྱེད་སྟངས་འདི་ནི་
སྲིད་དོན་གྱི་སྐབས་འཚོལ་བ་ཞིག་ཡིན་ཞིང་། དེ་ལས་རྒྱལ་པོ་ལ་ཕིབུན་
གྱི་གུས་བཀུར་དང་ཤ་ཞེན་མེད་པ་མཚོན་གྱི་ཡོད། པྲཱིདཱིའི་གཞུང་གཙོས་
པའི་དེ་སྔའི་གཞུང་རྣམས་ལས་ཕིབུན་གྱི་གཞུང་དེ་ལྐོག་ཟ་རུལ་སུངས་
ཧ་ཅང་གི་ཤུགས་ཆེ་བ་ཡིན་པ་རིམ་པས་གསལ་པོ་ཆགས་པ་རེད། འགྲོ་
བ་མིའི་ཐོབ་ཐང་བརྡལ་བཤིག་ཡོངས་ཁྱབ་ཏུ་བཏང་ཞིང་། དེ་རྗེས་ཀྱི་
ཐཱཨཻའི་སྲིད་དབང་སྒེར་འཛིན་པ་རྣམས་ལ་མིག་ལྟོས་སམ་ཚད་བཟུང་བའི་
རྟགས་སུ་ཆགས་པ་རེད། ངས་ཕིབུན་དང་ཕཱའོ་དང་སཱརིཊ་གསུམ་གྱི་སྡེ་
ལ་ཞེན་ལོག་དང་སྤྱོད་ངན་དུ་མཐོང་གི་ཡོད། འཆར་སྣང་ལ་ཁོང་གསུམ་
པོས་ཕན་ཚུན་མཁོ་བའི་རྐྱེན་གྱིས་སྐབས་བབ་གོང་བུ་གཅིག་ཏུ་བསྡད་པ་
མ་གཏོགས། ཕན་ཚུན་གྱི་ནུས་ཤུགས་སྙོམ་པར་གནས་ཕྱིར་ཁྲིམས་
དང་མཐུན་པ་དང་མི་མཐུན་པའི་ཐབས་ལམ་གང་ཐོབ་པ་ཆ་ཚང་བ་བེད་
སྤྱད་ཀྱི་ཡོད།
ཕིབུན་གྱི་གཞུང་གིས་འུད་སྒྲོག་གཏམ་བཤད་ཆེ་བ་མ་གཏོགས་དོན་
དངོས་སུ་མང་གཙོའི་ཆ་ལག་ཡོད་པ་རྣམས་གང་མྱུར་རྒྱལ་ཁབ་ནས་རྩ་མེད་
བཟོ་བཞིན་ཡོད་པ་ངས་ལས་སླ་པོ་དང་འཕྱུག་པ་མེད་པའི་ཐོག་ནས་རྟོགས་
ཐུབ་པ་ཡིན། གང་ལྟར་ཡང་བདེན་པར་བརྗོད་ན་ང་ལ་ད་དུང་ཡང་མང་
གཙོའི་རིང་ལུགས་ཐད་ཐེ་ཚོམ་ཆུང་ངུ་ཞིག་ཡོད། མང་གཙོའི་རིང་ལུགས་
དེ་སྲིད་དབང་སྒེར་འཛིན་ལམ་ལུགས་ལས་ལེགས་པ་ཡིན་པ་ངས་ཚོར་ཐུབ་
ཀྱང་། རང་རྐྱ་འཕེར་བའི་རྒྱལ་པོའི་སྲིད་དབང་དེ་ངའི་དགའ་མོས་ཆེ་
ཤོས་ཀྱི་སྲིད་དོན་དང་སྤྱི་ཚོགས་ལམ་ལུགས་ཡིན། མང་གཙོའི་ལམ་ལུགས་
ཐད་ཐེ་ཚོམ་ཡོད་པའི་རྒྱུ་མཚན་གཅིག་ནི་ངས་པྲཱདཱི་བནོམཡོངྒ་དང་དེ་
གཉིས་སྦྲེལ་ཏེ་བལྟས་པས་ན་རེད། གོང་དུ་གསལ་བ་བཞིན་ངའི་གསོ་
སྐྱོང་དང་ཁོར་ཡུག་གི་རྐྱེན་པས་པྲཱིདཱི་དང་ཁོང་དང་འབྲེལ་བའི་གང་ལ་ཡང་
མི་དགའ་བའི་འདོད་ཚུལ་འཛིན་པ་རེད།
རྩ་ཁྲིམས་རྗེས་མཐུན་གྱི་རྒྱལ་སྲིད་ཀྱི་སྲོལ་བཏོད་པ་དབྱིན་ཡུལ་གྱི་
ནང་ངས་(ཕྱི་ལོ་༡༩༥༣ ནས་༡༩༦༡ བར)སློབ་སྦྱོང་སྦྱང་སྐབས་
ཀྱང་མང་གཙོའི་ལམ་ལུགས་ལ་དགའ་ཞེན་ཤུགས་ཆེ་རུ་ཕྱིན་མེད། ངས་
ལོ་དང་པོར་རྩ་ཁྲིམས་ཀྱི་ཁྲིམས་ལུགས་ཀྱི་སྐོར་སྦྱོང་ཚན་ལེན་པ་བདེན་
པ་ཡིན། འོན་ཀྱང་མཐོ་སློབ་དང་སློབ་ཕྲུག་སྡེ་ཁག་གི་ཁོར་ཡུག་ནང་རྙིང་
ཞེན་དང་སྐུ་དྲག་རིང་ལུགས་པས་ཁྱབ་ནས་ཡོད། དེའི་སྟེང་དུ་ལྟ་བ་སྒྱུར་
ཐབས་ཀྱིས་སམ་མི་རིགས་རིང་ལུགས་ཀྱི་འགོག་རྒོལ་ལས་ངར་ཡིད་ཆེས་
སྟེར་བ་ནི། དབྱིན་ཇི་ལས་མཆེད་པའི་མི་རིགས་ཁོ་ན་མང་གཙོའི་ལམ་
ལུགས་ལ་རན་པ་ཡིན་པར་སེམས། མཐོ་སློབ་ཀྱི་དབྱིན་ཇིའི་དགེ་རྒན་
ནས་ཀྱང་འུད་གཏམ་ཤུགས་ཆེས་སྐུ་དྲག་རིང་ལུགས་ཀྱི་ལེགས་ཆའི་གད་
སྙིགས་རྣམས་ངའི་ཀླད་པའི་ནང་བཀང་བ་རེད། ཁོང་གིས་འཛིན་སྐྱོང་
བའི་མཐོ་རིམ་སྤྱི་ཚོགས་དང་སྐུ་དྲག་རྣམས་ཀྱི་འཇོན་ཐང་ལ་བརྟེན་ནས་
དབྱིན་ཡུལ་དེ་སྟོབས་ཆེན་རྒྱལ་ཁབ་ཆགས་པ་རེད་ཅེས་ཨུ་ཚུགས་ནན་
སྐུལ་བྱེད་ཅིང་། དབྱིན་ཡུལ་གྱི་སྐུ་དྲག་རྣམས་རྒྱལ་ཁབ་ཀྱི་ཁྲིམས་མཐུན་
དྲང་བདེན་གྱི་ཡང་དག་པའི་སློབ་གྲྭའི་ནང་ཤེས་ཡོན་སློབ་སྦྱོང་ཐོབ་པ་རེད་
ཅེས་ཀྱང་བརྗོད་པ་རེད། འདིའི་ནང་ཕརནས་ཀྱི་གྱེན་ལོག་ལས་འགུལ་
གྱི་འབོད་སྒྲ་གསུམ་སྟེ། རང་དབང་དང་འདྲ་མཉམ་དང་མཛའ་བརྩེའི་
སྐད་ཆ་ཡོང་གི་མེད། དབྱིན་ཡུལ་དེ་ཇི་ཙམ་གྱི་མང་གཙོའི་ལམ་ལུགས་
ཀྱི་ཕྱོགས་སུ་བསྐྱོད་པ་དེ་ཙམ་གྱི་རྒྱལ་ནང་དང་རྒྱལ་སྤྱིའི་ནང་ཉམས་རྒུད་
དུ་འགྲོ་རྒྱུ་རེད་ཅེས་ངའི་དགེ་རྒན་གྱིས་མངོན་ཤེས་བཤད་པ་རེད། ངས་
རང་ངོས་ནས་རྙིང་ཞེན་ཅན་ཅརཅིལ་དང་ཨིཌེན་ལ་གུས་བཀུར་ཁས་ལེན་
བྱེད་པས་ན། ངའི་དགེ་རྒན་གྱི་བཀའ་མོལ་རྣམས་ཀྱིས་ཤུགས་རྐྱེན་ཐེབས་
པ་རེད། སྐུ་དྲག་གམ་མཐོ་རིམ་སྤྱི་ཚོགས་ཀྱིས་ལས་སླ་པོས་རང་དོན་
བཞག་སྟེ་མང་ཚོགས་ཀྱི་ཁེ་ཕན་ཐོག་ལས་ཀ་བྱེད་ཐུབ་ཀྱི་ཡོད་པའི་བསམ་
ཚུལ་ངོས་གཉིས་མཐུན་པ་རེད། མང་ཚོགས་རྣམས་སྤྱི་བཏང་ནས་ཚོར་
མེད་དང་ཤེས་རྨོངས་པ་ཡིན་བརྟེན། འཛིན་སྐྱོང་བའི་མཐོ་རིམ་སྤྱི་ཚོགས་
ཀྱིས་མི་མང་གི་ཁེ་ཕན་ཆེ་ཤོས་གང་ཡིན་གྱི་ཐག་གཅོད་བཀོད་པ་གཏོང་
ཆོག་གི་ཡོད།
བཤད་འོས་པའི་དོན་ཚན་གཞན་ཞིག་ནི། ཕརནས་ཀྱི་གྱེན་ལོག་ལས་
འགུལ་ལ་འགྱུར་བ་མེད་པའི་ཁ་གཏད་དང་སྐྱོན་རྗོད་པ་ཨིཌམནཌ་བུརཀེའི་
འབྲི་རྩོམ་རྣམས་གུས་རང་སྐབས་དེ་དུས་ཀློག་མཁན་ཤུགས་ཆེན་པོ་ཞིག་
ཡིན། སྤྱི་ཚོགས་ཀྱི་རང་བཞིན་སྐྱེ་ལྡན་གྱི་རིག་པ་སྨྲ་བ་ཞིག་ཡིན་པ་ལས།
བུརཀེ་ཡིས་“སྤྱི་ཚོགས་ཀྱི་ཤིང་སྡོང་”རྩ་མེད་བཟོ་བའི་བསྒྱུར་བཅོས་མཐའ་
དག་ལ་འགོག་རྒོལ་དྲག་པོ་བྱེད་པ་རེད། བུརཀེ་ཡི་ལས་ཀ་རྣམས་ཀྱིས་
ང་ཆུང་དུས་ཀྱི་ཕརནས་ཀྱི་མཆོད་དཔོན་དགེ་རྒན་ནས་བསླབས་པ་རྣམས་
ལ་ར་སྤྲོད་རྒྱབ་རྟེན་བྱེད་པ་རེད། དེ་ནི་ཝོལཊཡར་དང་རཽསཨཱུ་ཁོང་གཉིས་
ནི་ཆོས་ལོག་པ་དང་དཀོན་མཆོག་ཁས་མི་ལེན་མཁན་ཞིག་ཡིན་པ་དང་།
ཁོང་གཉིས་གསོན་པོར་བསྲེག་པའམ་གནམ་གྲིའི་སྐེ་གཅོད་འཕྲུལ་འཁོར་
གྱིས་སྐེ་གཅོད་དགོས་རེད་ཅེས་བརྗོད་པ་རེད། ལེནིན་དང་མརཁེས་གཉིས་
ཀྱང་བདུད་ཀྱི་ཡང་སྲིད་ཡིན་པ་ཁོང་ནས་བརྡ་སྟོན་བྱེད་པ་རེད། ཕིབུན་
གཞུང་གིས་མང་གཙོའི་ལམ་ལུགས་ཙམ་མ་ཟད་དམར་ཤོག་རིང་ལུགས་
ཀྱི་ཡང་འདྲེ་གདོན་དམ་འདོགས་སམ་ཕྱིར་སྐྲོད་བྱེད་པ་ལ་ངས་ཡུན་རིང་
བར་དུ་བཟོད་སྒོམ་བྱེད་པ་ཡིན། ངའི་མང་གཙོའི་ལམ་ལུགས་ལ་ཞེན་
ལོག་བྱེད་པ་དེ་དབྱིན་ཡུལ་དུ་སློབ་སྦྱོང་བྱས་པའི་ཐཱཨཻའི་སློབ་མ་རྣམས་
ཀྱི་བསམ་བློ་འཁྱེར་སྟངས་རྣམ་པར་མཚོན་གྱི་ཡོད་ཅེས་བཤད་ཆོག
ངས་སློབ་སྦྱོང་མཐར་བསྐྱལ་ཏེ་ཕྱི་ལོ་༡༩༦༡ ལོར་སིཡཱམ་ལ་ཕྱིར་
ལོག་སྐབས་ངའི་གྲོགས་རོགས་ཚང་མ་སྐུ་དྲག་པའམ་རྙིང་ཞེན་ཅན་རྣམས་
དང་། དབྱིན་ཡུལ་དུ་གྲོགས་པོ་ཆགས་པའི་ཐཱཨེའི་སློབ་ཕྲུག་རྣམས་ཀྱང་
འདུས་ཡོད་པ་ཡིན། ངའི་ཉེ་གྲོགས་ཀྱི་རྭ་བའི་ནང་ཡར་རྒྱས་ལྡན་པའི་
ཤེས་ཡོན་ཅན་རྣམས་ཞུགས་ཐུབ་མེད་ཅིང་། ངས་ང་རང་ཤེས་ཡོན་གྱི་
ཆ་ནས་ལོགས་སུ་བཀར་བ་རེ། སྐབས་དེ་དུས་དྲང་བདེན་དང་རང་དབང་
གི་ཆེད་དུ་བཙོན་འཇུག་དང་སྲོག་ཐོག་གི་ཉེས་ཆད་ཕོག་རྒྱུའི་ཉེན་ཁའི་ནང་
རང་ཉིད་བཙུད་ཀྱི་ཡོད་པའི་རྒྱུ་མཚན་རྣམས་ངས་ཤེས་ཐུབ་ཀྱི་མེད་པ་རེད།
ཕྱིས་སུ་འཛིན་སྐྱོང་བ་མཐོ་རིམ་སྤྱི་ཚོགས་ཀྱིས་དབང་ཆ་བེད་སྤྱོད་ལོག་
པ་བཏང་བ་དང་མི་སེར་དཀྱུས་མ་རྣམས་ཀྱི་སྡུག་བསྔལ་མཐོང་བའི་སྐབས་
སུ། རང་དབང་དང་དྲང་བདེན་དང་འདྲ་མཉམ་གྱི་ལྟ་གྲུབ་རྣམས་ཀྱི་ཆེད་
དུ་ཉེན་ཁར་གདོང་ལེན་བྱེད་འོས་པ་ཞིག་ཡིན་པ་ངས་ཤེས་སོང་།
ཕྱི་ལོ་༡༩༧༣ གྱི་སཱནཡཱ་དཱམཱསཀཊིའི་མི་སེར་གྱི་གཞུང་གི་སྐབས་
སུ་ངས་ཚོར་བ་ལ། མི་མང་གི་འཚོ་བ་དང་འབྲེལ་བའི་སྲིད་བྱུས་དང་གནད་
དོན་ལ་ཤུགས་རྐྱེན་ཐེབས་པའི་མི་མང་གི་དབང་ཆའི་ནུས་ཤུགས་ཤིག་མ་
བྱུང་གི་བར་དུ། གཞུང་འཛིན་པ་མཐོ་རིམ་སྤྱི་ཚོགས་རྣམས་ཇི་ཙམ་འཇོན་
ཐང་ཅན་དང་ཕན་སེམས་ལྡན་ཡང་མང་གཙོའི་ལམ་ལུགས་ཀྱི་ཕྱོགས་སུ་
རྒྱལ་ཁབ་བསྐྱོད་ཐུབ་ཀྱི་མ་རེད། གཞུང་འཛིན་པ་དེ་རྣམས་ཀྱི་བརྩེ་བ་
དང་བྱམས་སེམས་ཀྱིས་མཚམས་རེ་བཤུ་གཞོག་ཤུགས་ཆེ་བྱུང་བ་རྣམས་
ཀྱི་སྐྱོན་འགེབས་ཀྱང་བྱེད་ཀྱི་ཡོད། དེའི་སྟེང་དུ་བརྩེ་སེམས་ཀྱི་ལས་
དེས་སྐབས་རེ་སྲིད་དོན་ལ་རེ་ལྟོས་དང་མི་འཚམས་པའི་ད་ཡོད་སོར་གནས་
ཀྱི་བསམ་བློ་ཡུན་གནས་བཟོ་བ་ཡིན། མང་གཙོ་ཚད་ལྡན་ཞིག་བྱུང་བ་
ལ་གཞི་སྒྲོམ་དང་ཁྲིམས་ཀྱི་འགྱུར་བ་དགོས་ཀྱི་ཡོད། མང་གཙོའི་ལམ་
ལུགས་དེ་བསླབ་རྒྱུ་མེད་པ་མ་ཟད་སྟེང་ནས་བཙན་བཀའ་གཏོང་ཐུབ་པ་
ཞིག་ཀྱང་མ་རེད། འདི་ནི་མི་ཚེའི་འགྲོ་སྟངས་ཤིག་ཡིན་ཞིང་། མང་
གཙོའི་ལམ་ནས་མྱོང་ཚོར་མ་བྱུང་གི་བར་དུ་མང་གཙོའི་ལམ་ལུགས་དེ་
གང་ཡིན་ཤེས་ཐུབ་ཀྱི་མ་རེད། དེ་དང་ལྷན་དུ་གཞུང་སྐྱོང་བཞིན་པའི་
མི་སེར་གྱི་གཞུང་དེས་མང་གཙོའི་གཞུང་དང་ཚད་སྙོམ་ཐུབ་པའི་ངེས་
པ་མེད། དཔེ་མཚོན་ཞིག་བགྲང་ན། ཕྱི་ལོ་༡༩༧༦ གི་ཐཱནིན་ཀྲཨཻཝིཛཱིན་
གྱི་མི་སེར་གྱི་གཞུང་དེ་ནི་དེ་སྔའི་དམག་མིའི་སྲིད་དབང་གཅིག་སྡུད་ཀྱི་
གཞུང་རྣམས་ལས་ལྐོག་ཟ་རུལ་སུངས་དང་དབང་ཆ་གཅིག་སྡུད་ཤུགས་
ཆེ་བ་ཡིན་པ་རེད།
ངའི་མང་གཙོའི་ལམ་ལུགས་ཀྱི་ཕྱོགས་སུ་ཤེས་རྩལ་གྱི་འགྲུལ་བསྐྱོད་
ནི་རིང་པོ་ཞིག་དང་འཁྲིལ་ཐག་ཅན་ཞིག་ཡིན་པ་གོང་གི་གནད་དོན་རྣམས་
ལས་གསལ་ཐུབ་ཀྱི་ཡོད། པྲཱིདཱི་བནོམཡོངྒ་གི་འབྲི་རྩོམ་གྱི་ཕུང་པོ་རྣམས་
ལ་དོ་གལ་ཆེན་པོས་དོ་སྣང་བྱས་ཡོད་ན། ངའི་འགྲུལ་བསྐྱོད་འདི་བཞིན་
ཧ་ཅང་གི་ཞི་འཇམ་ཅན་ཞིག་དང་ཐག་ཐུང་བ་ཆགས་སྲིད་པ་ཡིན། སྐབས་
དེ་དུས་པྲཱིདཱི་ལ་ཆེ་མཐོང་དང་དོ་སྣང་ཡོང་ཐུབ་མེད། སྤྱི་བཏང་ནས་ཁོང་
གི་ཕྱག་དེབ་ཉུང་ངུ་ཞིག་ལས་ངས་བཀླགས་མེད་ཀྱང་དེ་རྣམས་བྲོ་བ་མེད་
པ་ཞིག་མཐོང་བ་རེད། ངས་མང་གཙོའི་ལམ་ལུགས་ཀྱི་ཡོན་ཏན་རྣམས་
ཤུགས་ཆེ་བ་མིག་མཐོང་ལག་ཟིན་གྱི་ཉམས་མྱོང་ལས་སེམས་སྡུག་ཆེན་
པོས་ག་ལེར་ངོས་འཛིན་ཐུབ་པ་རེད། ངས་བཙན་གནོན་གྱི་འོག་ཏུ་ཡོད་
པ་རྣམས་ཀྱི་སྡུག་བསྔལ་རྣམས་མྱོང་ཚོར་དང་དངོས་སུ་མཐོང་རྒྱུའི་གོ་
སྐབས་ཐོབ་པ་མ་ཟད། རིམ་པར་བྱུང་བའི་དབང་ཆ་གཅིག་སྡུད་ཀྱི་གཞུང་
རྣམས་ཀྱི་སྲོག་ཐོག་ཏུ་གཏོང་བའི་སྐེ་ཐག་གི་ནང་འཚུད་སྲིད་པའི་ཉེན་
ཁའང་བྱུང་བ་རེད།
འོན་ཀྱང་གཞུང་འཛིན་གྲལ་རིམ་པ་མང་པོས་རང་གི་ཤེས་ཡོན་དང་
དམིགས་བསལ་གྱི་ཁེ་དབང་ལ་སྤོབས་པ་བྱེད་པ་རྣམས་སྟངས་འཛིན་མེད་
པའི་རྒྱལ་པོའི་སྲིད་དབང་ངམ་དམག་མིའི་གཅིག་སྡུད་དབང་འཛིན་གྱིས་
བསླུ་བྲིད་ཀྱིས་ད་དུང་ཡང་ར་བཟི་བའམ་ཡིད་དབང་འཕྲོག་སྟེ་ཡོད་པ་ཡིན།
མང་གཙོའི་ལམ་ལུགས་ཀྱི་ལེགས་བཅོས་གང་ཡིན་ལ་ཁོང་རྣམས་ལ་གདུང་
བ་ཤུགས་ཆེ་ཡོང་གི་ཡོད། སྔོན་དཔག་བྱེད་པ་ལྟར་ཁོང་ཚོས་མང་གཙོའི་
བཅོས་སྒྱུར་གང་ཡང་ལམ་ལྷོང་དུ་མ་བཏང་བའི་འཐབ་རྩོད་བྱེད་པ་དང་།
བློ་རྒྱ་གུ་ཡངས་མེད་པའི་ལམ་ལུགས་ཀྱི་འཇིགས་སུ་རུང་བའི་ངོ་གདོང་
དེ་ཁྲིམས་མཐུན་བཟོ་རྒྱུའི་འབད་རྩོལ་བྱེད་པ་རེད། ཁོང་རྣམས་ནས་སྟངས་
འཛིན་མེད་པའི་རྒྱལ་པོའི་སྲིད་དབང་འོག་གི་འདས་པའི་དུས་ཚོད་རྣམས་
ལ་ཆེ་བསྟོད་དང་སྙིང་སྟོབས་ཅན་ཞིག་ཡིན་པ་བརྗོད་ཀྱི་ཡོད། སཱརིཏ་
ཐཱནཱརཏ་ཇི་ཙམ་གྱི་ཡིད་ལ་མི་འཐད་པ་དང་ལྐོག་ཟ་རུལ་སུངས་ཡིན་རུང་།
རྒྱལ་ཁབ་ཀྱི་བདེ་འཇགས་སྲུང་སྐྱོབ་དང་ཆབ་སྲིད་སྤྱི་ཚོགས་ཀྱི་བརྟན་ལྷིང་
ཕྱིར་སྐབས་རེ་མཁོ་བ་ཞིག་ཡིན་པར་ཁོང་རྣམས་ནས་ནན་བཤད་བྱེད་ཀྱི་
ཡོད། སྐད་ཆ་ཐད་ཀར་བཤད་ན། གཞུང་འཛིན་སྡེ་ཁག་གི་ཚད་ལས་
བརྒལ་བའི་དབང་ཤུགས་དང་ཐོབ་ཐང་རྣམས་གྲལ་རིམ་འོག་མའི་ཁེ་དབང་
རྡོག་རོལ་གྱི་སྟེང་ནས་བརྟན་པོ་བཟོ་བ་ལ་གོ་དགོས་པ་ཡིན། གཞུང་འཛིན་
པ་རྣམས་མགོ་བོ་རྨོངས་ཏེ་ཡིད་ཆེས་བྱེད་པ་ནི། མི་མང་རྣམས་ཀྱིས་སྔོན་
གྱི་ལས་དབང་གིས་རང་ཉིད་གྲལ་རིམ་དམའ་བ་ཡིན་པ་ཁས་ལེན་དང་། ཁེ་
དབང་དམིགས་བསལ་་་གྲངས་ཉུང་གཞུང་འཛིན་པ་རྣམས་ཀྱི་དབང་སྒྱུར་
འོག་གནས་པར་དགའ་ཚོར་བྱེད་པ་དེ་རེད། གཞུང་འཛིན་པ་རྣམས་ཉིན་
མོའི་སྐར་མ་བཞིན་སྐབས་རེ་མཐོ་བའི་གནས་ནས་བབས་ཏེ་གྲལ་རིམ་
དམའ་བའི་སྤྱི་ཚོགས་ཀྱི་འགྲམ་དུ་སླེབས་ཤིང་། དེ་རྣམས་ཀྱི་དཀའ་ངལ་
རྣམས་རང་ཉིད་ཀྱི་དཀའ་ངལ་ཡིན་ཁུལ་གྱིས་དེ་ནི་རང་བྱུང་ཁམས་ཀྱི་
རྐྱེན་ངན་ལས་བྱུང་ཚུལ་སོགས་བཤད་དེ་ཕེབས་འགྲོ་བ་རེད། དེའི་རྗེས་
གཞུང་འཛིན་པ་རྣམས་ནས་རང་ཉིད་ཀྱི་ལས་ཀ་རྣམས་ཚད་གཞི་དཔོག་མི་
ཐུབ་པའི་བྱ་གཞག་ཅིག་ཡིན་པ་ལ་བརྩི་འཇོག་གིས་དབང་སྒྱུར་མུ་མཐུད་
དེ་བྱེད་པ་རྣམས་འཐད་པ་ཡིན་པའི་ར་སྤྲོད་བྱེད་ཀྱི་ཡོད། མི་མང་གིས་
འདི་ནི་ཉེས་བརྡུང་ཚད་མེད་ཅིག་རིམ་པར་བཏང་རྗེས་མགོ་ལ་བྱིལ་བྱིལ་
ཞིག་བྱེད་པ་ཡིན་པའི་འགྲེལ་བརྗོད་བྱེད་ཀྱི་ཡོད། དོན་བསྡུ་ན། མི་གཅིག་
དབང་སྒྱུར་རིང་ལུགས་དང་འབྲེལ་བའི་ལས་ཤུགས་དང་བརྟན་ལྷིང་ཁོ་
ནས་གཞུང་འཛིན་པར་ཕན་གྲོགས་བྱེད་པ་རེད། དོན་དངོས་སུ་མི་གཅིག་
དབང་སྒྱུར་རིང་ལུགས་དེ་བཞིན་ཁྲིམས་མཐུན་བཟོ་བར་འབད་པ་མ་
གཏོགས། འགྲོ་བ་མིའི་རང་བཞིན་དེ་བརླགས་པ་རེད།
མང་གཙོའི་ཁྱད་ཆོས་རྣམས་རྟོགས་པའི་རྗེས་སུ་ངས་པྲཱིདཱིའི་བསམ་
བློ་དང་མཐུན་འགྱུར་རྣམས་ལ་ག་ལེར་བསྔགས་བརྗོད་བྱེད་པ་ཡིན། ཁོང་
ནི་སིཡཱམ་ནང་མང་གཙོའི་དྲིལ་བུ་སྒྲོག་མཁན་ཐོག་མ་དེ་ཡིན། ཕྱི་ལོ་
༡༩༣༢ ཟླ་༦ ཚེས་༢༤ ཉིན་གསར་བརྗེའི་ལས་འགུལ་བ་མང་གཙོ་
ཚོགས་པའི་མིང་ཐོག་ཏུ་པྲཱིདཱི་ནས་ཐོག་མའི་གསལ་བསྒྲགས་དེས་ཐཱཨཻའི་
མང་ཚོགས་སུ་རང་དབང་དང་དྲང་བདེན་གྱི་ཁྲིམས་ཀྱི་གོ་སྐབས་གསར་
པ་ཞིག་བསྐྲུན་རྒྱུའི་གཉིད་ལས་སློང་བའི་དྲིལ་བརྡ་ལྟ་བུ་ཞིག་ཆགས་པ་རེད།
གཉིད་ལས་སངས་ཟིན་པའི་རྗེས་ཐཱཨེའི་མང་ཚོགས་ནས་མང་གཙོའི་ལམ་
ལུགས་དེ་སྙིང་ཁོང་དུ་རྟག་ཏུ་བཅངས་པ་རེད།*
ང་ཚོའི་སྐྱེ་སའི་སྟེས་དབང་གིས་ཤེས་ཡོན་དང་དམིགས་བསལ་ཁེ་
དབང་གཞན་ལས་ལྷག་པ་བྱུང་བ་དེས། སྐྱོ་བོ་དང་མཐའ་ཟུར་དུ་བསྐྱུར་
བའི་སྐྱེ་བོ་རྣམས་ཀྱི་ཆེད་དུ་དང་མཉམ་དུ་ལས་ཀ་བྱེད་དགོས། ང་ཚོས་
དབང་ཆ་རྣམས་ཕྱིར་སློག་གིས་མང་ཚོགས་ནས་སོ་སོའི་ཐོབ་ཐང་དང་
དབང་ཤུགས་རྣམས་བེད་སྤྱོད་ཐུབ་ཐབས་བྱ་དགོས། མཉམ་རུབ་མཐུན་
འགྱུར་དང་བྱམས་བརྩེ་ཁོ་ནའི་སྒོ་ནས་རྒྱལ་ཁབ་ཀྱི་ནང་མང་གཙོའི་ལམ་
ལུགས་དང་ཞི་བདེ་དང་དྲང་བདེན་གྱི་ཁྲིམས་ཀྱི་སྒོ་སྐབས་འབྱེད་ཐུབ་པ་
ཡིན། དེ་ནི་རང་གཅེས་འཛིན་གྱི་རང་བཞིན་དང་འགྲན་སྡུར་དྲག་པོ་ལས་
བྱུང་བའི་སྤྱི་ཚོགས་ཀྱི་ནང་འགལ་ཟླ་དང་བཤུ་གཞོག་དག་ང་ཚོས་ཉུང་འཕྲི་
དང་གཙང་སེལ་བྱེད་དགོས་པ་དེ་རེད། ཕལ་ཆེར་ཆོས་ཀྱི་སློབ་སྦྱོང་གིས་
ང་ཚོ་ནང་ཁུལ་མ་ཟད་རྒྱལ་སྤྱིའི་ཀུན་སྤྱོད་ཀྱི་གལ་ཆེའི་རྨང་གཞི་བསྐྲུན་
ཐུབ་ངེས་རེད།
པྲཱིདཱིའི་སྐོར་ཡང་བསྐྱར་བཀླགས་པའི་རྗེས་སུ་ངར་ཡིད་ཆེས་བྱུང་བ་
ནི། མཉམ་རུབ་མཐུན་འགྱུར་དང་བྱམས་བརྩེའི་མང་གཙོའི་ལམ་ལུགས་
ཀྱི་གོ་རྟོགས་ཤིག་ཁོང་གི་སྙིང་དབུས་སུ་བཅངས་ཡོད་ཅིང་། སྡང་འཛིན་
དང་རང་གཅེས་འཛིན་གྱི་བློའི་འོག་ཏུ་མཚན་ཉིད་ཚང་བའི་མང་གཙོའི་
སྤྱི་ཚོགས་ཤིག་འཚོ་གནས་མི་ཐུབ་པ་ཡིན། སྟངས་འཛིན་མེད་པའི་རྒྱལ་
པོའི་སྲིད་དབང་ངམ་མི་གཅིག་དབང་སྒྱུར་རིང་ལུགས་ཀྱི་རྗེས་འཇུག་པ་
མི་ཚེ་ཤན་ངན་ཉམས་དམས་སུ་སོང་བ་དང་ཕ་གཞིས་ནས་བྱུང་བའི་མི་
མང་དཀྱུས་མ་རྣམས་ལ་ཁྱད་གསོད་མཐོང་ཆུང་བྱེད་པ་རྣམས་ཀྱིས་པྲཱིདཱི་
ནས་བརྩེ་དུང་དང་ཡིད་ཆེས་བློ་གཏད་དང་བྱམས་བརྩེའི་གཏམ་བཤད་བྱེད་
ཀྱི་ཡོད་པ་དེ་བསམ་ཤེས་མི་ཐུབ་པ་རེད། གང་ལ་ཞེ་ན། པྲཱིདཱིས་གྲོས་
འདོན་བྱས་པའི་བཅོས་སྒྱུར་རྣམས་སྤྱི་ཚོགས་ཀྱི་མང་བཙོའེ་རང་བཞིན་
གྱི་ཐོག་ཏུ་མང་ཆེ་བ་ཡིན་ཞིང་། གཞུང་འཛིན་སྡེ་ཁག་གི་ཁེ་དབང་ལ་
དོ་ཕོག་གི་ཉེན་ཁ་བཟོས་པ་དང༌། རྒྱུ་ནོར་ཅན་དང་དབང་ཤུགས་ཅན་རྣམས་
ཀྱི་ཕྱོགས་སུ་ཤུགས་ཆེན་པོར་འཁྱོགས་པའི་སྤྱི་ཚོགས་ཀྱི་ལྗིད་སྙོམ་ལ་
བཟོ་བཅོས་ཀྱི་ཉེན་ཁ་བཟོས་པ་དག་ཡིན། པྲཱིདཱི་ལ་མིང་ཆད་བཟོ་ཕྱིར་
གཞུང་འཛིན་སྡེ་ཁག་གིས་རིག་པའི་ལམ་ནས་འགྲོ་ལུགས་ལྟར་གྱི་བགྲོ་
གླེང་མ་བྱས་པར། སླ་བར་མཐོང་བའི་སྐྱོན་འཛུགས་ཁ་བརྡུང་གི་ལས་
ལ་འཇུག་པ་རེད། དང་ཐོག་ཁོང་རྣམས་ནས་པྲཱིདཱི་ནི་ཀྲེམལིན་གྱི་རྒྱུག་
ཁྱིའམ་སྡུག་ཤོས་སུ་དམར་ཤོག་པའི་དྲག་སྤྱོད་པ་ཡིན་པའི་ཁ་བརྡུང་གཏོང་
ཞིང་། དེ་ནི་འཛམ་གླིང་འདིའི་ནང་གི་མི་ངན་ཐ་ཤལ་ཡིན་པའི་དོན་དུ་
གོ་བ་དང་། ཕྱིས་སུ་དམར་ཤོག་པའི་མིང་འདོགས་དེས་ཁུངས་མི་འཁྱོལ་
བ་ན། ཁོང་རྣམས་ནས་པྲཱིདཱི་ལ་“རྒྱལ་པོའི་བཀྲོང་མཁན་”ཡིན་པའི
ནག་ཉེས་འོག་བཅུག་པ་རེད། ཁྲིམས་ཁང་མང་པོས་ནག་ཉེས་མེད་པའི་
ཐག་གཅོད་བྱུང་ནའང་། པྲཱིདཱིའི་ཕྱོགས་འགལ་བ་རྣམས་ནས་དུས་དེང་
སང་གི་བར་དུ་ཁོང་ལ་རྒྱལ་པོ་རཱམ་བརྒྱད་པའི་འཆི་རྐྱེན་གྱི་ཉེས་འཛུགས་
བྱེད་པ་རེད། དུས་ཚོད་རིང་པོ་ཞིག་གི་བར་ང་ལའང་བསམ་བློ་འདི་དག་
གིས་བསླད་པ་རེད།
༢
པྲཱིདཱིས་སྲིད་གཞུང་འཛིན་པའི་སྐབས་ཏེ་ཕྱི་ལོ་ ༡༩༤༦ ཟླ་༦ ཚེས་
༩ ཉིན་རྒྱལ་པོ་རཱམ་བརྒྱད་པ་རང་གི་གཟིམ་ཆུང་ནང་མགོར་མེ་མདའ་
ཕོག་སྟེ་ཤི་ནས་ཡོད་པ་མཐོང་བ་རེད། རྒྱལ་པོ་ན་ཆུང་འདས་གྲོངས་སུ་
གྱུར་པ་འདི་ཉིད་ང་དང་ངའི་ནང་མིས་པྲཱདཱིའི་ལྡོག་ཕྱོགས་སུ་འཛིན་པའི་
ང་ཚོའི་འདོད་ཚུལ་དང་བསྲེས་ཏེ་བལྟས་པ་རེད། དམག་གི་སྐབས་སུ་
སྡེ་སྲིད་ཀྱི་འཁུར་བཞེས་ཤིང་སེརི་ཐཱཨཻ་ལས་འགུལ་བརྩམ་རྒྱུར་ཕྱག་
རོགས་གནང་པ་ལ་ང་ཚོས་པྲཱིདཱི་ལ་གུས་བཀུར་ཞུ་ཡི་ཡོད་ཀྱང་། མང་
གཙོ་ཚོགས་པའི་འགོ་འཁྲིད་ཁུཨཱངྒ་ཨཕཱཻཝོངྒསེ་ལས་སྲིད་དོན་གྱི་མངའ་
ཐང་དར་རྒྱས་ཆེ་བ་འགྲོ་བ་དེ་ང་ཚོར་གདུང་ཞིང་ཉེན་ཁ་ཅན་ཞིག་ཏུ་བརྩིས་
པ་རེད། པྲཱིདཱི་ནས་རང་གི་སྲིད་དོན་གྱི་ཁེ་ཕན་རེ་བཅང་གིས་བརྩེ་བའི་
ཁུཨཱངྒ་གི་སྲིད་དོན་ཉམས་རྒུད་ཐད་ངན་ཤོམ་བྱེད་པ་ང་ཚོས་ཡིད་ཆེས་
བྱེད་པ་རེད། ང་ཚོའི་གཞི་མེད་ཀྱི་བསམ་ཚུལ་འདིར་ཁྱབ་གདལ་དུ་ཡོད་
པའི་འཆལ་གཏམ་དེ་འདྲ་བ་རྣམས་ཀྱིས་ཀྱང་རྒྱབ་རྟེན་བྱེད་པ་རེད།
ཆབ་སྲིད་ཀྱི་རང་བཞིན་ཇི་འདྲ་ཞིག་ཡིན་རུང་སྲིད་གཞུང་ངམ་གཞུང་
འཛིན་གྱི་དབང་ཆ་གཅིག་སྡུད་དུ་ཡོད་པ་དེ་ལ་སྐྱོན་བརྗོད་ཤུགས་ཆེ་བྱེད་
པ་ངའི་རང་གཤིས་ཡིན། ང་ལོ་བཅུ་གསུམ་ཙམ་ཡིན་ཞིང་བཀའ་བློན་
མང་པོ་ཞིག་ངའི་ཡབ་ཀྱི་གྲོགས་པོ་ཉེ་པོ་ཡིན་ལ་ང་རང་སྒེར་ཐོག་ནས་ཀྱང་
ངོ་ཤེས་ཀྱི་ཡོད་ཀྱང་། ང་ལ་པྲཱིདཱིའི་སྲིད་གཞུང་གི་རྒྱབ་འགལ་དུ་རྩོད་
གཞི་མང་པོ་ཞིག་ཡོད་པ་ཡིན། མི་ཉམ་ཆུང་སྐྱོ་བོ་རྣམས་ཀྱི་རྒྱབ་རྟེན་
བྱེད་རྒྱུའང་ངའི་རང་བཞིན་དུ་ཡོད་པ་ཡིན། འདི་ལྟར་གྱི་རང་བཞིན་
ལྡན་པ་ལ་ལེགས་ཉེས་ཀྱི་ཆ་གཉིས་ཀ་ཡོད་པ་ཡིན། གནས་ཚུལ་འདིར་
ཆ་བཞག་ན་ངའི་བསམ་ཚུལ་དུ་ལེགས་པའི་ཆ་ལས་ཉེས་པའི་ཆ་མང་བ་ཡོད།
ཕྱོགས་གཞན་ནས་བཤད་ན། ངས་ཁུཨཱངྒ་དང་མང་གཙོ་ཚོགས་པ་བ་རྣམས་
ལ་རྒྱབ་སྐྱོར་དང་པྲཱིདཱིའི་སྲིད་གཞུང་ལ་སྐྱོན་འཛུགས་དམའ་འབེབས་བྱེད་
པ་རེད། རྙིང་ཞེན་གྱི་རྒྱབ་ལྗོངས་དང་གསོ་སྐྱོང་ལ་བརྟེན་ངའི་མཐོང་
སྣང་དུ་པྲཱིདཱི་ལ་བརྩི་མཐོང་ཧ་ཅང་ཞན་པོ་ཡིན།
རྒྱལ་པོ་འདས་གྲོངས་ཀྱི་གནས་ཚུལ་དེས་ང་ཚོ་ཧ་ལས་པ་དང༌། སྡུག་
བསྔལ་སྐྱེད་པ། མགོ་རྙོག་ཐེ་ཚོམ་བཟོས་པ་རེད། ཕྱོགས་གཅིག་ནས་
རྒྱལ་པོ་ན་གཞོན་གྱི་འདས་གྲོངས་ལས་ང་ཚོ་སེམས་སྡུག་གིས་མནར་ཞིང་།
མིག་ཆུ་དང་ངུ་སྐད་ཀྱི་ཁྲོད་དུ་རྒྱལ་ཁབ་ཆིག་སྒྲིལ་གོང་བུ་གཅིག་ཏུ་འཛིན་
མཁན་ཞིག་ཡང་བསྐྱར་མེད་པ་ཆགས་པའི་མྱ་ངན་བྱུང་བ་རེད། ཕྱོགས་
གཞན་དུ། རྒྱལ་པོའི་འཆི་རྐྱེན་དེ་རྐྱེན་ངན་ཆག་སྒོ་ཡིན་པ་སྲིད་གཞུང་
གི་གསལ་བསྒྲགས་པ་བྱེད་པ་དེར་ང་ཚོས་བདེན་པར་འཛིན་མི་རུང་བ་
མཐོང་བ་རེད། དེ་རྗེས་ཀྱི་བྱུང་བ་རྣམས་ཀྱིས་ང་ཚོར་སྡུག་བསྔལ་དང་
མགོ་རྙོག་བཟོས་ཤིང་། སྲིད་གཞུང་ལ་ཆག་སྒོ་དེ་བཞིན་འགེབས་ཐབས་
བྱེད་པའི་སྐྱོན་བརྗོད་བྱེད་པ་རེད།
སྤྱི་ཡོངས་ཀྱི་སྡིངས་ཆའི་སྟེང་ནས་གྲོས་ཚོགས་ཀྱི་ཚོགས་མི་མང་པོས་
སྲིད་གཞུང་ལ་རྒྱལ་པོའི་སྐུ་ཕུང་གི་བརྟག་དཔྱད་ཚུལ་བཞིན་མ་བྱེད་པའི་
ཉེས་འཛུགས་བྱེད་ཅིང་། ཐཱཨཻའི་རྒྱ་གྲམ་དམར་པོས་ཀྱང་རྒྱལ་པོ་འདས་
པོའི་ལུས་ལ་རྨས་སྐྱོན་འདྲ་མིན་བྱུང་ཡོད་ལུགས་ཀྱི་མཛུབ་སྟོན་བྱས་པ་
དེར་གཞུང་ཕྱོགས་ཀྱི་ཚིག་ཐོའི་ནང་བཀོད་མི་ཐུབ་པའམ་སྣང་མེད་དུ་
འཇོག་པ་རེད། རྒྱལ་པོས་རང་ཤི་རྒྱག་པའམ་གཞན་གྱིས་བཀྲོངས་པའི་
གནས་སྟངས་གང་ཡིན་གསལ་པོ་མ་ཆགས་པར་བཞག་ཡོད། དཀྲོག་གཏམ་
དང་དྭོགས་པའི་རྗེས་འབྲས་སུ་སྐྱུག་བྲོ་བའི་ལས་ཀྱི་རྩེ་མོར་སོན་ཏེ། གྲགས་
ཅན་གྱི་གློག་བརྙན་ཁང་ཞིག་གི་ནང་པྲཱདཱི་ནས་རྒྱལ་པོ་བཀུམས་པ་རེད་ཅེས་
མི་ཞིག་གིས་སྐད་འབོད་བྱེད་པ་རེད།
པྲཱིདཱི་ལ་ཉེས་འཛུགས་བྱེད་མཁན་དེ་རྗེས་སུ་འཛིན་བཟུང་གིས། ཁོའི་
རྒྱབ་ཏུ་ཡོད་པའི་མི་གྲགས་ཅན་མང་པོ་དང་ལྷན་དུ་ཨེམ་ཨར་ཀུཀྲིཏ་པྲཱམོཇ་
(མང་གཙོ་ཚོགས་མི)ཡང་ལྟེ་བ་ཞིག་ཡིན་པ་ངོས་འཛིན་ཐུབ་པ་རེད།
པྲཱིདཱིས་རྒྱལ་པོ་བཀུམས་པའི་ངན་གཤོམ་གྱི་ལྟ་གྲུབ་ལ་ང་ཚོས་ཁས་ལེན་
བྱེད་པ་རེད། གང་ལ་ཞེ་ན། ང་ཚོས་རྒྱུན་དུ་མང་གཙོ་ཚོགས་པར་རྒྱབ་
སྐྱོར་དང་ཀུཀྲིཏ་ལ་གུས་བཀུར་བརྩེ་ཞེན་བྱེད་པ་ཡིན། དེ་རྗེས་ནས་པྲཱིདཱི་
གཞུང་འཛིན་ནང་མེད་པ་བདེན་ནའང་། རིམ་པར་བྱུང་བའི་ཞི་བའི་མི་
སེར་གྱི་སྲིད་གཞུང་རྣམས་ཁོང་གི་སྲིད་དོན་གྱི་རྒྱུག་ཁྱི་ཡིན་པ་དང་ཁོང་
ནི་དེའི་གཙོ་འཛིན་ཡིན་པ་ང་ཚོས་ངོས་འཛིན་བྱེད་པ་རེད། སྲོང་པོར་
བཤད་ན། ཁོང་རྣམས་ཀྱི་དམིགས་ཡུལ་ངོ་མ་དེ་རྒྱལ་པོ་བཀུམས་པའི་
ངན་གཤོམ་དེ་བཞིན་ལྐོག་སེལ་གྱིས་རང་གི་དཔོན་པོ་ཁྲིམས་ཀྱིས་ཉེན་
ཚབས་ཆེ་བའི་ཉེས་འཛུགས་ལས་སྐྱོབ་ཐབས་བྱེད་པ་ཡིན། ཆག་སྒོ་འདིའི་
རྟོག་ཞིབ་ཆེད་མི་མང་གི་ཁྲིམས་ཁང་ཞིག་བཙུགས་ཀྱང་མཇུག་བསྡོམས་
ཐག་གཅོད་ཆ་ཚང་བ་ཅིག་བྱུང་མེད།སྡུག་ཤོས་ཤིག་ལ་པྲཱིདཱི་ཡིས་དངོས་
སུ་ཁྲིམས་ཁང་དེར་ཤུགས་རྐྱེན་བྱེད་པ་རེད་ཅེས་པའི་དཀྲོག་གཏམ་ཁྱབ་
སྤེལ་བྱུང་བ་རེད།
པྲཱིདཱིའི་སྲིད་དོན་གྱི་ཉམ་ཉེས་དེའི་ཁེ་ཕན་ཆེ་ཤོས་དེ་མང་གཙོ་ཚོགས་
པར་ཐོབ་ཀྱི་ཡོད་པ་ད་ཆ་ང་ཚོས་ཤེས་པ་རེད། ཕྱོགས་གཞན་ནས་བཤད་
ན། སྲིད་དོན་གྱི་རྭ་བ་ལས་པྲཱིདཱི་མཐར་སྐྲོད་ཐུབ་པ་ཡིན་ན་སྐབས་དེར་
གྲོས་ཚོགས་ཀྱི་ནང་ཚོགས་མི་མང་བ་ཡོད་པའི་རྒྱབ་སྐྱོར་བའི་སྲིད་དོན་
གྱི་ཚོགས་པ་གཉིས་ཀྱི་ནུས་ཤུགས་ཉམས་དམས་སུ་གཏོང་ཐུབ་ཀྱི་ཡོད།
སྲིད་དོན་གྱི་འགལ་ཟླ་བ་རྣམས་མེད་པ་བཟོས་རྗེས་མང་གཙོ་ཚོགས་པས་
སྲིད་གཞུང་གསར་པ་ཞིག་འཛིན་རྒྱུ་ཡིན་པ་རེད། ང་ལོ་ན་ཆུང་བའི་རྐྱེན་
གྱིས་སྐབས་དེ་དུས་སྲིད་དོན་གྱི་ནང་མགོ་མཁྲེགས་དང་རང་གཙིགས་དང་
སྐབས་འཚོལ་བས་འཐུམས་ཏེ་ཡོད་པ་ཤེས་ཀྱི་མེད། ལྷག་པར་དུ་རྒྱལ་
པོ་བཀྲོངས་པའི་སྐོར་དང་འབྲེལ་བའི་རྟོག་ཞིབ་ཕྱིར་པྲཱིདཱིའི་ཆ་ཤས་ལ་
སྐྱོན་བརྗོད་བྱེད་པའི་ཚགས་པར་རྣམས་ལ་པྲཱིདཱིའི་སྲིད་གཞུང་གིས་བཀག་
རྒྱ་ནན་པོ་བྱེད་པ་ལས་གཞུང་གི་ཆེ་མཐོང་ཉམས་རྒུད་དུ་འགྲོ་བཞིན་པའི་
སྟེང་དུ་ད་དུང་གནོད་སྐྱོན་བྱེད་པ་རེད་
ཕྱི་ལོ་༡༩༤༧ ཟླ་༦ ཚེས་༨ ཉིན་དམག་མིས་སྲིད་གཞུང་མགོ་
རྟིང་སློག་པ་རེད། ང་ཚོས་སྲིད་གཞུང་མགོ་རྟིང་སློག་པར་ངོས་ལེན་བྱེད་
པ་རེད། གང་ལ་ཞེ་ན། གནས་ཚུལ་གཞན་རྣམས་དང་རྒྱལ་པོ་འདས་
པོའི་འཆི་རྐྱེན་གྱི་སྐོར་ལ་རྟོག་ཞིབ་ནན་པོ་བྱེད་རྒྱུའི་ཁོང་ཚོས་ཁས་ལེན་
བྱེད་པ་རེད། རེ་སྒུག་བྱེད་པ་བཞིན་མང་གཙོ་ཚོགས་པའི་མཐུན་འགྱུར་
གྱི་འོག་སྲིད་གཞུང་མགོ་རྟིང་སློག་མཁན་རྣམས་ནས་རྒྱལ་པོ་ལྐོག་གསོད་
བྱེད་པ་ཡིན་ཞིང་ནག་ཅན་ངོ་མ་དེ་པྲཱིདཱི་བནོམཡོངྒ་ཡིན་པའི་དྲིལ་བསྒྲགས་
བྱེད་པ་རེད། པྲཱིདཱིའི་མེ་མདས་རྒྱལ་པོ་བཀུམས་པ་མིན་ནའང་ལྐོག་གསོད་
ཀྱི་གཡོ་བྱུས་ཀྱི་ལྟེ་དཔོན་དེ་ཁོང་ཡིན་པ་རེད། གནས་ཚུལ་འདི་བཞིན་
ཤྲཱིདཱིའི་ཁ་གཏད་པ་རྣམས་དང་མང་གཙོ་ཚོགས་པས་གཉེར་བའི་ཚགས་
པར་རྙིང་ཞེན་ཅན་གྱི་རྒྱུག་ཁྱི་རྣམས་ནས་ངོས་ལེན་གྱིས་རྒྱ་ཁྱབ་ཏུ་ནུས་
ཤུགས་ཆེན་པོས་དྲིལ་བསྒྲགས་བྱེད་པ་རེད། སྐབས་དེ་དུས་ངས་ཀྱང་
ཚགས་པར་དེ་རྣམས་ལ་བདེན་པ་བསྒྲགས་ཐུབ་པའི་སྙིང་སྟོབས་ཅན་ཡིན་
པའི་ཆེ་བསྟོད་བྱེད་པ་ཡིན།
དེའི་སྟེང་དུ་ང་ཚོའི་ཐོནབུརིའི་མང་གཙོ་ཚོགས་པའི་སྤྱི་འཐུས་ཊངྒཻ་
སུཝནནཱཐཱཊ་ནས་གཏམ་བརྗོད་ཅིག་བཟོ་བསྐྲུན་གྱིས་བཻངཀོཀ་ལ་མ་ཡིན་
པར་ང་ཚོའི་ཕྱོགས་ཀྱི་གྲོང་ཁྱེར་ནང་བཏོན་པ་རེད། (བཻངཀོཀ་དང་
ཐོནབུརི་གཉིས་རྒྱུག་ཆུ་ཅའོཕྲཡཱ་ཡིས་སོ་སོར་འབྱེད་པ་ཡིན།) ཁོང་
གིས་བཻངཀོཀ་ནང་འཁྲབ་སྟོན་བྱེད་རྒྱུའི་འཁྲབ་ཁང་གཅིག་རྐྱང་ཐོབ་མ་
སོང་ཞེས་བཤད་ཀྱི་ཡོད། གང་ལྟར་ཡང་ཁོང་གི་གཏམ་བརྗོད་དེའི་བརྗོད་
གཞི་ནི་རྒྱལ་པོ་ལྐོག་གསོད་དང་འབྲེལ་ཞིང་ལྐོག་གསོད་ཀྱི་ཁག་དཀྲི་པྲཱདཱི་
ལ་བྱེད་པ་རེད། དེས་པྲཱིདཱིའི་སྟེང་དུ་མི་དྲང་བའི་སྙོན་འཛུགས་ཀྱི་རྦ་
རླབས་སུ་སྣོན་མ་ཞིག་ཆགས་པ་རེད།
ངས་འབྲིང་རིམ་སློབ་གྲྭའི་ཤེས་ཡོན་ཕྱིར་དགོན་པ་བཞག་ནའང་སྡོམ་
པ་འབོག་སའི་དགོན་པ་དེར་ཡང་ཡང་འགྲོ་ཡི་ཡོད། དེར་པྲཱིདཱིའི་སྐོར་
ལ་ཉེ་ཆར་གྱི་དཀྲོག་གཏམ་དང་རྫུན་སྒྲོག་རྣམས་རྟོགས་རྒྱུའི་གོ་སྐབས་ཡོང་
གི་ཡོད། གང་ལ་ཞེ་ན། དགོན་པ་དེ་སྐུ་དྲག་ཉུང་ཤས་ཤིག་གི་སྡེ་ཁག་
ནས་པྲཱིདཱི་ལ་སྐྱོན་བརྗོད་དམའ་འབེབས་བྱ་སའི་ཚོགས་ཁང་ལྟར་བེད་སྤྱད་
ཅིང་དུས་ཚོད་འཕུལ་གྱི་ཡོད། དགོད་བྲོ་བའི་རྟོག་བཟོ་རྣམས་ཀྱིས་དེད་
དེ་པྲཱིདཱི་དང་སེརི་ཐཱཨཻ་ཡིས་རྒྱལ་པོའི་སྐུ་དགྲོང་རྒྱུའི་ཐབས་ཤེས་རིམ་
པར་བྱེད་པའི་བཅོས་སྒྲུང་མང་པོ་ཞིག་ཁོང་ཚོས་བཟོས་པ་རེད། དཔེ་
མཚོན་ཞིག་བགྲང་ན། རྒྱལ་པོའི་ཞབས་ཕྱི་རྣམས་ནས་རྒྱལ་པོ་དགྲོང་སྐབས་
སུ་མེ་མདའི་སྐད་དེ་མེ་མདའི་སྦྱོང་དར་ལ་འཕྲུལ་བའི་ཆེད་དུ་སེརི་ཐཱཨཻ་
ཡིས་(པྲཱིདཱི་ཞེས་པར་ཀློགས)ངན་པ་ཁོག་བཅང་གིས་རྒྱལ་པོར་མེ་མདའི་
གོ་ལག་ལ་དོ་སྣང་བསྐྲུན་པ་རེད་ཅེས་ཁོང་རྣམས་ནས་ཨུ་ཚུགས་ནན་ཏན་
བྱེད་པ་རེད། རྒྱལ་པོ་བཀྲོངས་པའི་མེ་མདའ་དེ་ཡང་སེརི་ཐཱཨཻས་རྒྱལ་
པོར་ལག་རྟགས་སུ་ཕུལ་བ་བདེན་པ་རེད། ཕྱེད་བདེན་པ་དང་བསྲེ་ལྷད་
ཀྱིས་ཁེངས་པའི་སྒྲུང་དེར་ཁྱད་པར་མེད་ཀྱང་། གནད་ཡོད་སྐུ་དྲག་མང་
པོས་ཡང་ཡང་བསྐྱར་ཟློས་བྱེད་པ་ལས་ངར་ཡིད་ཆེས་བྱ་རུང་དུ་ཆགས་
པ་རེད།‘སྐུ་དྲག་རྣམས་ཀྱིས་རྫུན་ཡང་ཡིད་ཆེས་འོས་པ་བཟོ་བ་རེད།
རྒྱལ་པོ་བཀྲོངས་པའི་ཉེས་འཛུགས་ཀྱི་འོག་མི་གསུམ་ཡུན་རིང་སྔོན་
ལ་འཛིན་བཟུང་བྱས་པ་རེད། ཕརཱ་པིནིཏཅོནཀཱཌི་(འདི་ནས་པིནིཏ་ཞེས་
འགོད་རྒྱུ)ནས་གཞུང་གི་ཁྲིམས་རྩོད་པའི་འགན་འཁུར་བཞེས་པ་ཡིན།
ངས་རྟག་ཏུ་པིནིཏ་ལ་གུས་བཀུར་ཞུ་བ་ཡིན་ལ། མང་གཙོ་ཚོགས་པ་དང་
མི་མཐུན་པ་ཆགས་སྐབས་ཁོང་གོ་གནས་ལས་གནས་དབྱུང་བཏང་བ་ངས་
ཤེས་ཚོར་བྱུང་སྐབས་ད་དུང་གུས་བཀུར་ཤུགས་ཆེ་རུ་སོང༌། ཁོང་པྲམཽཇ་
ཡི་སྲིང་མོའི་མག་པ་ཡིན་ཡང་། ངའི་མཐོང་སྣང་དུ་ཁྲིམས་རྩོད་པའི་ལས་
འཁུར་འདི་ཁོང་ལ་རན་འཚམས་འོས་ཤོས་ཡིན།
ཀུཀྲིཏ་པྲམོཇ་དང་པིནིཏ་གཉིས་ལག་སྦྲེལ་གྱིས་ཁྲིམས་ཀྱི་ཐག་གཅོད་
ལ་ཤུགས་རྐྱེན་ཐེབས་ཕྱིར་ཁག་གཉིས་ནས་རྒོལ་རྡུང་གཏོང་བ་རེད། སྔ་
མས་རང་གིས་གཉེར་བའི་ཚགས་པར་སིཡཱམ་རཐ་ཞེས་པར་ཉིན་ལྟར་
དཀྲོག་གཏམ་སྟེ་སྐུ་དྲག་གིས་སྐྱོང་བའི་སྤྱི་ཚོགས་ཀྱི་བསྟོད་པ་(དམིགས
བསལ་གྱི་ཕཽར་རིཨིན་ཞེས་པའི་འཇེབས་པའི་སྒྲུང་གཏམ་ལས་)དང་རྒྱལ་
པོ་བཀྲོངས་པའི་ཉེས་འཛུགས་འོག་ཡོད་པའི་མི་གསུམ་པོ་རྣམས་ལ་མི་མང་
གི་ཞེ་འཁོན་སློང་བ་རེད། ཕྱི་མས་སྡང་སེམས་ཀྱིས་རང་གི་མངོན་འདོད་
དང་མཚུངས་པའི་དཔང་པོ་བཀོད་སྒྲིག་བྱེད་པ་རེད། དཔེར་ན། རྒྱལ་
པོའི་ཁྲག་ཐོར་བའི་སྔས་མགོ་སྦེད་སྐུང་དང་དབུའི་རྨ་ཁར་བཟོ་བཅོས་ཐེ་
བྱུས་བྱེད་མཁན་གྱི་ཞབས་ཕྱི་གཉིས་སམ། ཁོང་གཉིས་ལ་དེ་ལྟར་བྱེད་
རྒྱུའི་བཀོད་པ་གཏོང་མཁན་གྱི་གང་ཟག་རྣམས་བཙོན་འཇུག་དང་འདྲི་
བརྩད་གང་ཡང་བྱེད་མེད་ཅེས་པ་རེད། གོད་བྲོ་བའི་ཁྲིམས་གཅོད་དེའི་
མཐའ་བསྡོམས་སུ་རྒྱལ་པོ་བཀྲོངས་པའི་ཉེས་འཛུགས་འོག་ཡོད་པའི་མི་
གསུམ་པོར་སྲོག་ཐོག་གི་ཉེས་པ་བཏང་བ་རེད། ཀངྒཱརུའི་ཁྲིམས་ཁང་
ནང་དུའང་དེ་ལས་ལྕི་བའི་ཉེས་ཆད་ཡོང་མི་ཐུབ། ཁྲིམས་གཅོད་དེ་ཡིས་
གཞན་སྲོག་ལ་རྔམས་པའི་ངའི་འདོད་པ་ཚིམས་ཤིང་། ནང་པ་སངས་རྒྱས་
པ་བཟང་པོ་ཞིག་བཞིན་དགའ་བ་བསྐྱེད་པ་རེད། དེའི་སྟེང་ངས་ཁྲིམས་
གཅོད་དེར་རྒྱབ་སྐྱོར་བྱེད་ཅིང་རྒྱལ་པོ་བཀྲོངས་པའི་པྲཱིདཱིའི་ཆ་ཤས་ཀྱང་
གསལ་སྟོན་ཡོང་རྒྱུའི་རེ་བ་བྱེད་པ་རེད།
སྲིད་དོན་གྱི་སྐབས་འཚོལ་བ་དང་ཆེས་རྙིང་ཞེན་རིང་ལུགས་ཀྱིས་
ཁྲིམས་ལུགས་ཀྱི་ནང་གསང་འཛུལ་བྱེད་པ་ངས་ཤེས་ཀྱི་མེད། དེའི་རྐྱེན་
གྱིས་ཁྲིམས་གཅོད་འདིའི་ཕྱིར་དུ་ཁྲིམས་རྩོད་པ་མང་པོས་ཁྲིམས་གཏུག་
བྱེད་རྒྱུ་ཁས་ལེན་མི་བྱེད་པ་ཡིན། མི་ཤེས་པའི་རྒྱུ་མཚན་གཞན་ཞིག་
ནི། ངས་སིཡཱམ་རཐ་གྱི་ཚགས་པར་དང་རྒྱལ་ཁབ་ཀྱི་ཁྲིམས་ལུགས་ལ་
ཡིད་ཆེས་ཤུགས་ཆེ་བྱེད་པ་ལས་ཡིན།
དབྱིན་ཡུལ་ལ་ཡོད་པའི་ཐྭཨིའི་སློབ་ཕྲུག་རྣམས་ལ་ཁྲིམས་གཅོད་འདི་
ད་ལྟའང་དོ་སྣང་ཅན་གྱི་བརྗོད་གཞི་ཞིག་ཡིན་ཞིང་། དེ་སྐོར་བགྲོ་གླེང་
དང་རྩོད་པ་ཤུགས་ཆེན་པོ་ཡང་ཡང་ཡོང་གི་ཡོད། གཞུང་གི་དཔང་པོ་
ལྟེ་བ་ཊི་སྲིསུཝན་ནི་ཕརཱ་པིནིཏ་ཀྱི་མི་ཞིག་ཡིན་པ་ངའི་གྲོགས་པོ་ཞིག་ནས་
ཤེས་རྟོགས་བྱུང་ལ། ཁོང་ལ་ཁྲིམས་ཁང་ནང་གང་བཤད་དགོས་མིན་སློབ་
སྟོན་བྱུང་ཡོད་པ་གདོན་མི་ཟ། ཁྲིམས་ཁང་ནས་ཁོང་གིས་གང་བཤད་
པ་ཇི་མ་ཇི་བཞིན་ཁས་ལེན་གནང་བ་རེད། སྐབས་དེ་དུས་ངས་དབྱིན་
ཡུལ་གྱི་ཁྲིམས་ལ་སློབ་སྦྱོང་བྱེད་ཀྱི་ཡོད་པས། གཞུང་གི་དཔང་པོ་དེ་
ཡིད་ཆེས་མི་རུང་བ་ཡིན་པ་བཤད་ཐུབ་ཀྱི་ཡོད། འོན་ཀྱང་ངའི་གྲོགས་
པོ་འདི་པྲཱིདཱིའི་ཕྱག་རོགས་ཤིག་གི་ཉེ་དུ་ཡིན་པ་ཤེས་སྐབས་ངས་ག་ལེར་
ཁོང་གི་ཁྲིམས་གཅོད་ཀྱི་དྭོགས་སློང་དེར་ངོས་ལེན་བྱེད་མེད།
བི་བི་སི་སྟེ་དབྱིན་ཡུལ་གྱི་རླུང་འཕྲིན་ཁང་ནང་ལས་ཀ་བྱེད་སྐབས་
ངའི་ལས་རོགས་མང་པོ་ཞིག་རྒྱལ་པོའི་ཁྱིམ་ཁང་དང་འབྲེལ་བའི་སྐུ་དྲག་
རྣམས་ཡིན། དེའི་ནང་ནས་གཅིག་དང་མཐུན་ལམ་གྱིས་གྲོགས་པོ་ཉེ་པོ་
ཞིག་ཆགས་པ་རེད། པྲཱིདཱི་ལ་གུས་ཞབས་དང་བཅས་ཏེ་མོས་བཤད་པ་
ནི། རྒྱལ་པོ་བཀྲོངས་པའི་ཁྲིམས་གཅོད་ལ་གདོང་ལེན་བྱ་རྒྱུར་པྲཱིདཱི་ནས་
སིཡཱམ་ལ་མ་ལོག་པ་དེས་ཁོང་ནག་ཉེས་ཅན་ཡིན་པ་འགྲུབ་ཀྱི་ཡོད། སྐུ་
དྲག་གི་གྲོགས་མོ་དེས་གསལ་བཤད་དུ། ཐཱཨཻའི་ཁྲིམས་ལུགས་ཀྱི་འགྲོ་
སྟངས་ལ་ཞེད་སྣང་བྱེད་མི་དགོས་སྟེ། པྲཱིདཱི་ཁོ་རང་གྲགས་ཅན་གྱི་ཁྲིམས་
རྩོད་པ་ཞིག་ཡིན་ལ་མཐོ་རིམ་དགེ་ཆེ་ཞིག་ཀྱང་ཡིན། ཁོང་ལ་ཁྲིམས་
ཀྱི་ལས་དོན་ལྷན་ཁང་ནང་མགོ་འདྲེན་མང་པོ་ཡོད་ཅིང༌། དེ་རྣམས་ནས་
ཁོང་ལ་རོགས་སློབ་བྱེད་ངེས་ཡིན།
ངའི་སྐུ་དྲག་གི་གྲོགས་མོ་དེའི་གསལ་བཤད་དེས་པྲཱདཱི་ལ་འཛིན་པའི་
ངའི་བསམ་ཚུལ་དང་ཁྲིམས་གཅོད་ཀྱི་སྐོར་ལ་ཤུགས་རྐྱེན་ཆེན་པོ་ཐེབས་
པ་རེད། དེ་ལྟ་ཡིན་ནའང་པྲཱདཱི་ནས་རྒྱལ་པོ་དགྲོང་རྒྱུའི་རྒྱུ་མཚན་རྣམས་
ངས་ད་དུང་ཡང་ཁས་ལེན་དཀའ་བ་འདུག ཐོག་མར་ང་ལ་པྲཱིདཱིའི་ཐག་
གཅོད་ངན་པ་དེ་གསལ་བར་བྱེད་པའི་རྒྱུ་མཚན་རན་པོ་གསུམ་ཐོབ་པ་རེད།
འདིའི་ནང་ནས་ཁུངས་ལྡན་ངོ་མ་གཅིག་ཀྱང་མེད་ཀྱང་། རྙིང་ཞེན་ཅན་
གྱི་གཞུང་འཛིན་སྡེ་ཁག་གི་དྲིལ་བསྒྲགས་ལས་འགུལ་རྒྱ་ཆེ་ལས་ཁྱབ་སྤེལ་
བྱེད་པ་རེད། རྒྱུ་མཚན་དང་པོའི་གསལ་བཤད་དུ། རྒྱལ་པོ་འདས་པོ་
གཞུང་དང་གཞུང་གི་ལས་བྱེད་ཀྱི་བསྒྲུབ་ཆ་ལ་ཧ་ཅང་གི་འདོད་བློ་མི་ཁེངས་
པ་དང་། ཚང་མའི་ནང་པྲཱིདཱིས་རང་གི་མི་འཇོན་ཐང་མེད་པ་རྣམས་བཀང་
ནས་བཞག་ཡོད་ཅེས་བཤད་ཀྱི་ཡོད། གཉིས་པས་རྒྱུ་མཚན་དྲངས་པ་ནི།
རྒྱལ་པོས་བཞུགས་ཁྲི་དེ་རང་གི་སྤུན་མཆེད་ལ་རྩིས་སྤྲོད་བྱེད་དེ། རང་
ཉིད་སྲིད་བློན་གྱི་འོས་འདེམས་ནང་ཞུགས་རྒྱུའི་འདོད་མོས་ཡོད་པ་རེད།
འོན་ཀྱང་མི་མང་གི་ནང་རྒྱལ་པོའི་ཤུགས་རྐྱེན་ཧ་ཅང་ཡོང་རྒྱུའི་མངོན་
དཔག་ལ་བརྟེན། མི་མང་གི་ཚོགས་པ་ལ་སྲིད་དོན་གྱི་ཕུགས་རྒྱང་དང་
ལེགས་བཅོས་བྱེད་མུས་སུ་ཡོད་པ་རྣམས་ལ་སེམས་ཕྲལ་བྱུང་སྟེ་སྡིགས་
མོ་དེ་བཞིན་མི་མངོན་སྔོན་ལ་རྩ་མེད་བཟོས་པ་རེད། སྔ་མ་གཉིས་དང་
མཚུངས་པའི་གཞི་མེད་ཀྱི་དཀྲོག་གཏམ་གསུམ་པ་ནི། རྒྱལ་པོ་ན་གཞོན་
ལ་འཛམ་གླིང་གི་སྟོབས་ཆེན་རྒྱལ་ཁབ་རྣམས་ནས་དོ་སྣང་དང་གུས་བཀུར་
ཤུགས་ཆེ་ཐོབ་ཀྱི་ཡོད་བརྟེན། པྲཱིདཱི་རྒྱལ་སྤྱིའི་ནང་ཆེ་མཐོང་མེད་པ་ཆགས་
ཉེན་གྱི་ཁྲག་དོག་བྱང་བ་ཡིན་པ་རེད།
དབྱིན་ཡུལ་དུ་སློབ་སྦྱོང་བྱེད་སྐབས་སུ་རྒྱུ་མཚན་གསུམ་པོ་(བཅོས་
བསྐྲུན་ལ་ཀློགས་)འདི་དག་གིས་ངའི་ཡོད་འཕྲོག་པར་མ་གྱུར་ཅིང༌། འདི་
དག་གི་ཚབ་ཏུ་རྒྱུ་མཚན་གསར་པ་དང་འཐད་པ་གང་ཡང་ང་ལ་འཐོབ་མི་
ཐུབ་པ་རེད། འོན་ཀྱང་གོམས་གཤིས་རྙིང་པ་མགྱོགས་པོ་ཞི་འཇགས་མི་
ཐུབ་ཅེས་པའི་དཔེ་ལྟར་ཡིན། རྙིང་ཞེན་གྱི་ཁོར་ཡུག་ནང་གསོ་སྐྱོང་དང་
། གཞུང་ལ་མི་དགའ་བ། མང་གཙོར་མཁྲིས་ནད་ཅན་གྱི་བལྟ་སྟངས།
སྲིད་དབང་སྒེར་འཛིན་པའི་རྒྱལ་པོ་དང་སྐུ་དྲག་རིང་ལུགས་ལ་དགའ་ཞེན་
ཆེན་པོ་དང་བཅས་པ་རྣམས་ཀྱི་གནོན་ཤུགས་འོག་རྒྱལ་པོའི་འཆི་རྐྱེན་དེ
པྲཱིདཱི་ཡིན་པ་བསམ་བཅུག་པ་རེད། གནས་ཚུལ་གང་འདྲ་ཞིག་ཡིན་ཡང་
གོད་ཆག་དེའི་འགན་འཁུར་པྲཱདཱི་རང་ལ་ཡོད་ཅེས་ངས་ཨུ་ཚུགས་བྱེད་
པ་རེད། ཁོང་གིས་མེ་མདའ་བརྒྱབ་མེད་པ་སྲིད་ཀྱང་ཁོང་གི་བརྒྱུད་བསྐུལ་
འོག་ཞབས་ཕྱི་ཕྱག་རོགས་ཤིག་གིས་བྱེད་པ་ཡིན་པ་རེད། རྗེས་འབྲས་
སུ་ཐཱམས་ཨེ་བེཀེཊ་གྱི་གཏམ་བརྗོད་དཱ་ཨཱརྐབིཤཱཔ་ཨཱཕ་ཀེནཊརབུརིའི་
(The Archbishop of Canterbury) ཐཱཨཻའི་འཁྲབ་གཞུང་ལས་
ངར་ཚོར་བ་ནི། པྲཱིདཱི་ནི་ཧེནརི་གཉིས་པའི་འཁྲབ་སྟོན་པའི་ཚུལ་དུ་ཡོད་
ཅིང་དེས་རང་ལ་བརྩི་བཀུར་ཅན་གྱི་མི་ངན་རྣམས་བློ་བཀུག་སྟེ་རྒྱལ་པོའི་
འཆི་བ་འདོད་ཀྱི་ཡོད་ཅེས་བཤད་པ་རེད།
འདས་པའི་ལོ་བཅུ་ཕྲག་གཉིས་ཀྱི་རིང་ཕྱི་བལྟས་ཤིག་བྱས་ན་ང་རང་
རྒྱལ་པོའི་རྒྱུད་པའི་རྒྱབ་སྐྱོར་བ་ཆ་ཚང་བ་ཞིག་ཡིན་པ་རེད། འོན་ཀྱང་
སྐད་ཆ་དེར་གསལ་བཤད་ཅིག་དགོས། རྒྱལ་པོའི་ལམ་ལུགས་ཀྱི་བདག་
གཅེས་ཕྱིར་ངས་རྩོ་ལ་བ་གང་ཡང་བྱེད་སྲིད་པ་ཡིན། འོན་ཀྱང་དྲང་བདེན་
དང་དྲང་ཁྲིམས་ལ་གཞི་བཅོལ་བའི་རྒྱལ་པོའི་ལམ་ལུགས་ཤིག་ངས་འདོད་
ཀྱི་ཡོད་ལ། མང་གཙོར་ཁ་སྐོང་དང་རྒྱབ་རྟེན་བྱེད་པའི་རྩ་ཁྲིམས་རྗེས་
འབྲེལ་གྱི་རྒྱལ་པོའི་སྲིད་དབང་ཞིག་ལ་ངས་གལ་འགངས་ཆུང་བ་བརྩི་ཡི་
མེད། ངས་འབད་རྩོལ་བསྟུད་མར་བྱས་པ་དེ་ལྟ་ནའང་ཕྱི་ལོ་༡༩༦༧
རྗེས་ནས་རྙིང་ཞེན་ཅན་དང་རྒྱལ་རྒྱུད་རྒྱབ་སྐྱོར་བ་མང་པོ་ཞིག་ནས་ང་ལ་
རྒྱལ་པོའི་སྲིད་དབང་མེད་པ་བཟོ་བའི་ཉེས་འཛུགས་བྱེད་པ་རེད། པྲཱིདཱི་
ལ་ཞེ་འཁོན་ཕམ་ཉེས་ཀྱི་བསམ་ཚུལ་ཇི་ལྟར་བྱུང་ཡོད་པ་ངས་ད་ལྟ་ཤེས་
རྟོགས་ཤུགས་ཆེ་བ་ཡོང་གི་འདུག ངའི་བསམ་ཚུལ་ལ་གལ་ཏེ་རྒྱལ་པོའི་
སྲིད་དབང་མེད་པ་ཆགས་པ་ཡིན་ན་རྙིང་ཞེན་པ་ཁོ་རང་ཚོར་ནག་ཉེས་
འབྱུང་དགོས་པ་རེད། ཁོང་ཚོས་རྒྱལ་རྒྱུད་ཀྱི་འབྲེལ་བ་དེ་བེད་སྤྱོད་ལོག་
པར་བཏང་སྟེ་སོ་སོའི་ཁེ་ཕན་དང་གཞན་ལས་མཐོ་བ་ཆགས་པར་འབད་
པ་རེད། རྒྱལ་པོ་རང་ཉིད་ལ་སྐུ་དབང་ཅི་ཡང་མེད་ཅིང་ཁོས་ཚོས་རྒྱལ་
པོའི་རྐང་ལག་གི་ཚུལ་བཟུང་སྟེ་མི་སྐྱོ་བ་རྣམས་ཀྱི་ངལ་ཁྲག་འཐུང་བ་རེད།
བསྡུ་ན། རྒྱལ་པོའི་སྲིད་དབང་ལ་ཞེན་པར་བསྒྲགས་པ་འདི་རྣམས་ནས་
རྒྱལ་པོ་རང་ཉིད་ལས་བརྒལ་ཏེ་དབང་ཆའི་བེད་སྤྱོད་བྱེད་པ་རེད། དེ་འདྲ་
ཡིན་སྟབས་གལ་ཏེ་རྒྱལ་པོའི་སྲིད་དབང་མེད་པ་ཆགས་པ་ཡིན་ན་རྒྱལ་སྲིད་
ཀྱི་དཔོན་ཉམས་དང་དབང་ཆ་བེད་སྤྱད་པ་རྣམས་ཀྱི་ནག་ཉེས་སུ་ངོས་འཛིན
བྱེད་དགོས་པ་རེད། ངས་ད་ལྟ་ཁས་ལེན་དགོས་པ་ནི་པྲཱིདཱི་བནོམཡོངྒ་
གིས་ཁང་ཆེན་འདི་ལྟ་བུ་ཞིག་གཏོར་བཤིག་གི་སྣེ་འཁྲིད་ག་ལ་ཐུབ།
འདས་པའི་དུས་ལ་བལྟས་ན། ངས་དབྱིན་ཡུལ་དུ་ལོ་ངོ་བརྒྱད་སློབ་
སྦྱོང་བྱས་ཏེ་རང་ཡུལ་ཕྱིར་འཁོད། ཕིལྡ་མཱརཤལ་ཕིབུནསོངྒགྲཱམ་ཕྱི་
ལོ་༡༩༥༧ ནས་སྲིད་དབང་འཁྱུར་ཟིན་པ་རེད། ངའི་ཤེས་རྟོགས་བྱུང་
བ་ལ། རང་ཉིད་ཀྱི་གཅིག་སྡུད་དབང་འཛིན་གྱི་སྲིད་དབང་འཁྱུར་ཁའི་
སྐབས་སུ་ཕིལྡ་མཱརཤལ་གནོང་འགྱོད་ཅུང་བྱུང་སྟེ་ནོར་འཁྲུལ་རྣམས་བཟོ་
བཅོས་ཕྱིར་འབད་རྩོལ་གནང་བ་རེད། ཕིབུན་ནས་སྐྱབས་བཅོལ་དུ་སྤུགས་
པའི་པྲཱིདཱི་རྒྱལ་ཁབ་ཏུ་ཕྱིར་འཁོར་ཐད་འབད་རྩོལ་གནང་བ་ངར་ཤེས་
རྟོགས་བྱུང་། (ཚོད་དཔག་བཞིན་ཆེས་རྙིང་ཞེན་ཅན་གྱི་སིཡཱམ་རཐ་
ཚགས་པར་ནས་ངན་ཐབས་ཡོད་རྒུ་ལག་བསྟར་གྱིས་རྒྱལ་པོ་གསོད་པའི་
ནག་ཉེས་སུ་ཡང་བསྐྱར་མཐུད་དེ་པྲཱིདཱིའི་ཕྱིར་ལོག་ཐད་འགོག་རྒོལ་བྱེད་
པ་རེད།) ཨ་རིའི་ཕྱོགས་སུ་ཤུགས་ཆེར་འགུགས་པའི་ཐཱཨཻའི་ཕྱི་སྲིད་
སྲིད་ཇུས་དེ་བཞིན་བཏང་སྙོམས་ཅན་ཞིག་དང་ཕྱོགས་སྒྲིག་སྤོང་བ་ཞིག་
བཟོ་རྒྱུར་ཁོང་གིས་འབད་བརྩོན་བྱེད་པ་རེད། དཔེར་ན། ཕིབུན་ནས་
རྒྱ་ནག་དམར་ཤོག་དེ་བཞིན་ངོས་ལེན་བྱ་འདོད་ཡོད་པ་རེད། དེའི་སྟེང་
དུ། ཕིབུན་ནས་རྒྱལ་པོ་བཀྲོངས་པའི་ཉེས་འཛུགས་ཅན་གྱི་ངོས་ནས་རྒྱལ་
པོ་རཱམ་དགུ་པར་ཁོང་རྣམས་ཉེས་ཡང་ཕྱིར་བྱམས་བརྩེ་ཡོང་བར་ཐེངས་
གསུམ་ཞུ་བསྐུལ་གནང་བའི་ཡིག་ཆའི་དཔང་པོ་ང་ལ་ལག་སོན་བྱུང་ཞིང་།
ཐེངས་གསུམ་པོ་རྒྱལ་པོས་ངོས་ལེན་མ་གནང་བ་རེད།
རྙིང་ཞེན་ཅན་རྣམས་ལ་ཕིབུན་གྱིས་སྲིད་ཇུས་བསྒྱུར་བཅོས་ཆུང་ངུ་
ཞིག་ཀྱང་བཟོད་སྒོམ་དཀའ་བ་ཡིན། ཕིལྔ་མཱརཤལ་སཱརིཏ་ཐཱནཱརཏ་ཀྱིས་
སྣེ་འཁྲིད་དེ་ཕལ་ཆེར་རྒྱལ་པོའི་རྒྱབ་སྐྱོར་དང་བསྡོམས་ནས་ཕྱི་ལོ་༡༩༥༧
ལོར་ཕིབུན་གྱི་སྲིད་བརླགས་པ་རེད། རྙིང་ཞེན་ཅན་གྱི་འབག་གྱོན་པ་ཀུཀྲིཏ་
པྲཱམོཇ་ཡི་ཚགས་པར་སིཡཱམ་རཐ་ཞེས་པ་གལ་ཆེན་གྱུར་ཏེ་རྣོ་ངར་ལྡན་
པ་བེད་སྤྱད་དེ་ནམ་མཁོ་ལ་དྲན་འཕྲུལ་བཅོས་མའི་གཏམ་གྱི་དྲིལ་བསྒྲགས་
བྱེད་པ་རེད། སཱརིཏ་ཀྱི་དམག་མིས་སྲིད་གཞུང་མགོ་རྟིང་སློག་པ་ལ་ཨ་
རིའི་གཞུང་གི་ཐེ་བྱུས་བྱུང་ཡོད་པའི་ཚོར་བ་ཞིག་ཡོད་པ་རེད།
ཕྱི་ལོ་༡༩༥༨ ལོར་གུང་སེང་ཆེད་ང་སིཡཱམ་ལ་ལོག་པ་ཡིན། ང་
འབྱོར་བའི་སྐབས་སུ་ཐནོམ་ཀིཊིཀཅོན་རྒྱལ་ཁབ་ཀྱི་སྲིད་བློན་གནང་མུས་
སུ་རེད། ཡུན་རིང་མ་སོང་བར་སཱརིཏ་ནས་སྲིད་གཞུང་མགོ་རྟིང་སློག་
སྟེ་སྙིང་རྗེ་མེད་པའི་སྟེང་ནས་གསར་དུ་རྙེད་པའི་དབང་ཤུགས་རྣམས་བེད་
སྤྱད་པ་རེད། དེ་དུས་ང་རང་མང་གཙོའི་རྒྱབ་སྐྱོར་བ་བརྟན་པོ་ཞིག་ཆགས་
མེད་ནའང༌། སཱརིཏ་ཀྱིས་སྲིད་གཞུང་མགོ་རྟིང་སློག་པ་ལས་འཇིགས་
སྣང་ཞིག་སྐྱེ་བ་རེད། སཱརིཏ་ཀྱིས་སྒེར་གྱི་གཞིས་ཀ་བཞིན་དུ་རྒྱལ་ཁབ་
དབང་སྒྱུར་བྱེད་ཅིང་། གྲང་དམག་གི་སྲིད་བྱུས་ལག་བསྟར་གྱིས་ཁོང་
ནས་དམར་ཤོག་གི་འཇིགས་སྣང་བསྐུལ་ཏེ་བཀའ་བཀོད་བཙན་པོས་སྲིད་
དབང་ཟིན་པ་ཡིན། སཱརིཏ་ནས་རྒྱལ་པོ་བཀྲོངས་པའི་ཉེས་འཛུགས་ཀྱི་
འོག་པྲཱིདཱིའི་ཕྱིར་ལོག་ལ་འགོག་རྐྱེན་བཟོས་པ་རེད། པྲཱིདཱི་སིཡཱམ་ལ་
ཕྱིར་ལོག་གིས་རང་ཉིད་སྲིད་འཛིན་གནང་རྒྱུའི་འཆར་གཞི་ཡོད་ལུགས་
ཀྱི་འཇིགས་སྣང་ཕིལྡ་མཱརཤལ་ནས་བསྐྱར་སློང་བྱེད་ཅིང་། དེ་ནི་པྲཱིདཱིས་
རྒྱལ་པོ་མེད་པ་བཟོ་རྒྱུའི་ཐབས་ཤེས་གསར་པར་གོ་དགོས་པ་རེད། དུས་
ཚོད་འདི་ཐམས་ཅད་དུ་ཚགས་པར་སིཡཱམ་རཐ་ཡིས་སཱརིཏ་ཀྱི་རྒྱུག་ཁྱིའི་
ལས་ཀ་བྱེད་པ་རེད། པྲཱིདཱི་ལ་སཱརིཏ་ཀྱིས་ཉེས་འཛུགས་བྱེད་པ་དེ་ནུས་
ཤུགས་ཆེ་བའི་སིཡཱམ་རཐ་ཡིས་རྒྱབ་སྐྱོར་བྱེད་པས་ན། ངས་ཀྱང་པྲཱིདཱིའི་
ཕྱིར་ལོག་ལ་ངོ་རྒོལ་བྱེད་པ་ཡིན།
ཕྱི་ལོ་༡༩༦༢ ལོར་སིཡཱམ་ལ་ཚར་གཉིས་པ་དེ་ལོག་པ་ཡིན། ངའི་
ཤེས་ཚོད་ལ་པྲཱིདཱི་དང་རྒྱལ་པོ་རཱམ་བརྒྱད་པའི་དུས་མིན་འཆི་རྐྱེན་དེ་
ཐཱཨཻའི་མི་མང་ཕལ་ཆེ་བས་བརྗེད་ཟིན་འདུག འགྲུལ་བསྐྱོད་འདིའི་སྐབས་
སུ་རྒྱལ་རྒྱུད་མང་པོ་ཞིག་དང་མཇལ་རྒྱུའི་གོ་སྐབས་བྱུང་། པྲཱིདཱི་དང་
རྒྱལ་པོ་འདས་པོའི་འཆི་རྐྱེན་སྐོར་ལ་བསམ་ཚུལ་འདྲ་མིན་འདུག་པས་ཡ་
མཚན་བྱུང་། དེ་རྣམས་ནས་གཅིག་གིས་ངས་མདུན་སར་ངོ་བསྟོད་ཀྱིས་
པྲཱིདཱི་ལ་དམའ་འབེབས་མི་བྱེད་ཅིང༌། འགའ་ཤས་ནས་པྲཱདཱིའི་སྐོར་ལ་
བཀའ་མོལ་ཡག་པོ་དེ་འདྲ་གསུང་མཁན་འདུག
ཕྱི་ལོ་༡༩༤༣ (དེའི་སྔོན་ལ་ཡིན་ནམ་)ནས་ཕྱི་ལོ་༡༩༨༣ གྱི་
ལོའི་བར་དུ་རྒྱལ་ཁབ་ཀྱི་དམག་མི་དང་མཐོ་རིམ་སྤྱི་ཚོགས་ཀྱི་ངན་སྤྱོད་
ཅན་གྱི་གཞུང་འཛིན་པའི་གྲལ་རིམ་ནས་ཤེས་རྩལ་དང་བཟང་སྤྱོད་ཀྱི་ཡོན་
ཏན་གྱི་ཡར་རྒྱས་ཅི་ཡང་མི་ཐོབ་པ་མངོན། ཕྱི་ལོ་༡༩༥༧ སཱརིཏ་
ཐཱནཱརཏ་ནས་འགོ་བཙུགས་ཏེ་ཡུན་རིང་དང་བསྟུད་མར་བྱུང་བའི་དམག་
མིའི་གཅིག་སྡུད་དབང་འཛིན་པས་རྒྱལ་ཁབ་ནང་སྒོ་ཀུན་གྱི་ཤེས་རྩལ་གྱི་
དྲང་བདེན་རྩ་གཏོར་བཏང་བ་རེད། སྲིད་གཞུང་གི་རྒྱབ་འགལ་དུ་གླེང་
ལོང་བྱ་རྒྱུ་མི་སྲིད་པ་ཞིག་ཡིན། གླེང་ལོང་བྱེད་པའི་གང་ཟག་རྣམས་བཙོན་
ཁང་དུ་སླེབས་པའམ་བཙན་དབང་གིས་རྒྱལ་ཁབ་ནས་སྤྱུག་པ་རེད། རང་
ཉིད་ཀྱི་སྲུང་སྐྱོབ་ཕྱིར་མཁས་དབང་རྣམས་ནས་མངོན་པར་མི་གསལ་བའི་
ཚུལ་དུ་གནས་པའམ། གཞུང་འཛིན་པ་རྣམས་ཀྱི་ཁྲིམས་འགལ་བྱ་སྤྱོད་
རྣམས་ཁྲིམས་མཐུན་བཟོ་རྒྱུའི་ཁྱད་ལས་པ་བྱེད་པ་རེད། ཤེས་རྩལ་གྱི་
མྱ་ངམ་ཐང་དུ་གྱུར་པའི་རྒྱབ་ལྗོངས་ཀྱི་འོག་ཕྱི་ལོ་༡༩༦༣ ལོར་ངས་
སྤྱི་ཚོགས་ཚན་རིག་གི་དུས་དེབ་སྟེ་སོཤལ་སེ ཨིནས་རིཝིཝ་(Social
ScienceReview) ཞེས་པ་འགོ་འཛུགས་བྱེད་པ་ཡིན། མི་མང་པོར་
དུས་དེབ་འདི་སྲིད་དོན་གྱི་ཕྱོགས་གང་དུའང་གཏོགས་ཀྱི་མེད་ལ་དམིགས་
ཡུལ་ཡང་དེ་ལྟར་མིན། དུས་དེབ་འདི་ནི་དྲང་བདེན་གྱི་དགོས་མཁོ་དང་
ཐཱཨེ་གལ་འགངས་ཆེ་བའི་ཡོན་ཏན་རྣམས་ཀྱི་ཤུགས་རྐྱེན་ལས་བྱུང་བ་ཡིན།
ལོ་གཅིག་གི་ནང་དུས་དེབ་འདིར་གྲུབ་འབྲས་ཆེན་པོ་བྱུང་བས་ཕལ་ཆེར་
སྟེས་དབང་གིས་ཡིན་པ་རེད། སྤྱི་ཚོགས་ཚན་རིག་གི་དུས་དེབ་འདིའི་
རྩོམ་སྒྲིག་པ་ཡིན་པའི་ཆ་ནས་ང་ལ་ཕྱིའི་ཐེ་བྱུས་ཀྱི་དཀའ་ངལ་མ་བྱུང༌།
གང་ལ་ཞེ་ན་བསྟན་བཅོས་འབྲི་རྩོམ་དང་ཤེས་རྩལ་གྱི་ཁོར་ཡུག་གི་ནང་
མི་གསར་པ་ཞིག་ཡིན་ལ། ཕྱོགས་འགལ་གྱི་ཐོ་གཞུང་ནག་པོའི་ནང་ད་
ལྟ་སླེབས་མེད། དེའི་སྟེང་དུ་སཱརིཏ་ཀྱི་སྲིད་བློན་གཞོན་པའི་ནང་ནས་
གཅིག་དུས་དེབ་འདིའི་མཚན་བྱང་ཐོག་པའི་ཤེས་ཡོན་ཅན་གྱི་སྤྱི་ཚོགས་
ཀྱི་འགན་འཛིན་ལྷན་ཚོགས་ཀྱི་ཚོགས་མིའང་ཡིན།
ཕྱི་ལོ་༡༩༦༤ འགོ་སྟོད་དུ་ལོན་ཌོན་ནས་ཀེསཻལ་དཔར་སྐྲུན་ཁང་
གིས་རཱཡན་ཀྲུགར་གྱིས་བྲིས་པའི་“དཱི་ཌེཝིལས་ཌིསཀས་༔ ཨེན་ཨིནཀྱུརི་
ཨིནཊུ་དཱི་ཌེཐ་ཨཕ་ཨནྣད་-ཀིངྒ་ཨཕ་སིཡཱམ་”ཊTheDevil'sDiscus:
AnInquiryinto theDeathofAnanda, Kingof Siam)གྱི་
ཕྱག་དེབ་ཅིག་ངར་སྦྲགས་ཐོག་ཏུ་བསྐུར་འདུག ངའི་བི་བི་སིའི་དེ་སྔོན་
གྱི་ལས་རོགས་ཨེ་སི་པོཨིནཊར་ལ་སྤྱི་ཚོགས་ཚན་རིག་གི་དུས་དེབ་ནང་
དེའི་བསྐྱར་ཞིབ་ཞིག་འབྲི་རོགས་ཞུས་པ་ཡིན། འོན་ཀྱང་དེབ་འདིའི་སྙིང་
དོན་ཐད་ང་ལ་དྭོགས་པ་ཡོད་རྐྱེན་ང་རང་ནས་བཀླགས་ཏེ་བསྐྱར་ཞིབ་བྲིས་
པ་ཡིན། (ཀྲུགར་གྱིས་རྒྱལ་པོ་ལྐོག་གསོད་གཏོང་བའི་སྐོར་དེར་དོ་སྣང་
མ་གནང་བར་རང་ཤི་བརྒྱབ་པ་ཡིན་སྐོར་གྱི་མཛུབ་སྟོན་བྱེད་ཡོད།) དེའི་
ནང་ངས་དང་ཐོག་ནས་ཡོད་པའི་ཞེ་འཁོན་དེ་མནན་མ་ཐུབ་པར་འུད་ཤོབ་
དང་གདུག་རྩུབ་ཆེན་པོས་པྲཱིདཱི་ལ་དམའ་འབེབས་བྱེད་པ་ཡིན། བསྐྱར་
ཞིབ་དེའི་སྙིང་དོན་རྣམས་གཤམ་འཁོད་ལྟར་ཡིན།
“རྩོམ་པ་པོའི་བསམ་ཚུལ་ལ། ཐཱཨཻའི་ན་གཞོན་རྣམས་ནས་དམིགས་
བསལ་གྱི་མཐོ་རིམ་སློབ་ཐོན་པ་རྣམས་རྒྱལ་ཁབ་ནང་མང་གཙོའི་ཁེ་དབང་
ཉུང་སྐྱོན་གྱི་ཡིད་ཐང་ཆད་དེ་ཡོད་པ་རེད། ཁོང་ཚོར་དྷཱི་དཱི་བནོམཡོངྒ་
གི་ཤུགས་སྒྲ་ཆེ་བའི་རང་དབང་དང་དྲང་ཁྲིམས་ཀྱི་འབོད་སྒྲ་དེ་ད་དུང་ཡང་
ཡིད་ལ་འཁོར་བཞིན་པ་རེད། དམར་ཤོག་པ་ཡིན་པའི་ནག་ཉེས་བསྐུས་
ཡོད་ནའང་། པྲཱིདཱིའི་གཟི་བརྗིད་ནི་མང་གཙོ་བཞིན་དུ་ཆེན་པོ་ད་དུང་
ཡང་ཡོད་པ་རེད། མི་རབས་གསར་པ་འདིའི་ཆ་ཤས་ཤིག་ཡིན་པའི་ཆ་
ནས་ཁོང་ཚོའི་བསམ་ཚུལ་དང་བློ་གཡེང་ལ་རྒྱབ་སྐྱོར་ཡོད། ང་ཡང་སྤྱི་
ཚོགས་ཀྱི་རང་དབང་དང་དྲང་ཁྲིམས་ལ་ཚོར་སེམས་ཡོད། འོན་ཀྱང་ངའི་
མི་རབས་མང་ཆེ་བའི་ངོ་ཚབ་བྱས་ཏེ་ང་ཚོར་པྲཱིདཱིའི་ཕྱིར་ལོག་ལ་འདོད་
པ་མེད་ཅེས་བཤད་ཆོག ཐུཨེའི་སྤྱི་ཚོགས་ཀྱི་གོ་རྟོགས་དང་ཤེས་རྩལ་
གྱི་རིག་པ་དམན་པའི་རྐྱེན་གྱིས། རྩོམ་པ་པོས་དངོས་གཞི་གནད་གལ་
ཆེ་བའི་དོན་གནད་འདི་རྩ་བ་ནས་མི་ཤེས་པ་རེད། དེས་ན་ང་ཚོས་ཀྱག་
ཀློག་དང་རྙོག་འཛིངས་ཅན་གྱི་རྒྱལ་པོའི་འཆི་རྐྱེན་གྱི་སྐོར་ཁོ་པའི་འགྲེལ་
བརྗོད་དེར་ཚོར་ཤུགས་ཆེན་པོས་ལེན་དགོས་མེད། དེབ་འདི་ལྟར་བྲིས་
པ་དང་དཔར་སྐྲུན་བྱེད་པ་དེས་ཕལ་ཆེར་རྟོགས་ཐུབ་པ་ནི། ལོ་རྒྱུས་ཤིག་
རྩ་མེད་བཟོ་ཕྱིར་མི་ཞིག་གིས་གསང་ཐོག་ཏུ་མ་དངུལ་བྱིན་པ་ལྟར་མངོན།”
ཤུགས་བསྟན་དེ་གསལ་པོ་ཡིན། ‘མི་ཞིག”ཅེས་པ་འདི"པྲཱིདཱི'ཡིན
པ་སླ་པོར་གོ་ཐུབ། རྒྱུ་མཚན་འདྲ་མིན་ལ་བརྟེན་ཏེ། གཙོ་བོ་བསྐྱར་ཞིབ་
འདི་རྗེས་དུས་དེབ་འདིའི་ཀློག་པ་པོ་ཧ་ཅང་མང་དུ་ཕྱིན་ཅིང་། ཁང་ཁྱིམ་
ནང་དུའང་གླེང་ལོང་བྱེད་པའི་དུས་དེབ་ཅིག་ཆགས་པ་རེད། པྲཱིདཱི་གཉེན་
ཉེ་རྣམས་ཀྱིས་བསྐྱར་ཞིབ་འདི་ཤེས་རྩལ་གྱི་ཀུན་སྤྱོད་དང་དྲང་བདེན་ལ་
ནག་ཉེས་གཏོང་བ་ཞིག་ལ་བརྩིས་པ་དང༌། མཐོ་རིམ་སྤྱི་ཚོགས་ཀྱི་རྒྱབ་
སྐྱོར་བ་དང་དོན་གནད་གཞན་དང་ལྷག་པར་དུ་བདེན་པ་དང་དཔང་པོ་
རྣམས་ལས་ལྡོག་སྟེ་སྒེར་གྱི་ཞེ་འཁོན་གྱི་སྟེང་ནས་བསྐྱར་ཞིབ་འདི་བྲིས་
པར་ང་ལ་སྐྱོན་བརྗོད་བྱེད་པ་རེད། ཕྱི་མིག་ཅིག་བལྟས་སྐབས་ཁོང་རྣམས་
ཀྱི་སྐད་ཆ་མང་ཆེ་བ་དྲང་པོ་དང་བདེན་པ་ཡིན། ཕྱོགས་གཞན་དུ། ཐཱཨཻའི་
གཞུང་འཛིན་སྡེ་ཁག་གི་མི་ཆེན་མང་པོས་ང་ལ་ཆེ་མཐོང་ཤུགས་ཆེ་སྤྲོད་
པ་རེད། གཅིག་གིས་ངར་རྒྱལ་པོ་དང་མཇལ་འཕྲད་གནང་བཅུག་དགོས་
རེད་ཅེས་ཀྱང་བཤད་པ་རེད། མང་པོས་ཁོ་རང་ཚོའི་ཁྱིམ་ཚང་སྟེ་སྲོང་
པོར་བཤད་ན་རྒྱལ་ཁང་ནང་འབོད་བཀུག་བྱེད། ཁོང་ཚོར་ང་ཤེས་རབ་
ཅན་དང་འཆར་བཞིན་པའི་སྲིད་གཞུང་གི་གཡོག་པོ་ཞིག་ཡིན་པ་རེད།
ཡུན་རིང་ནས་ངོ་ཤེས་དང་གུས་བཀུར་ཞུས་པའི་ཌིརེཀ་ཇཡནཱམཱ་ལ་
ངའི་བསྐྱར་ཞིབ་དེས་མི་བདེ་བ་དང་བསུན་གཙེར་བཟོས་འདུག ཁོང་གིས་
ངར་ཞི་ཞིང་འཇམ་པའི་གཤེ་གཤེ་ཞིག་བྲིས་པ་རེད། འོན་ཀྱང་དེས་ད་
ལྟའང་ནད་ཟུག་ཤུགས་ཆེ་འབྱིན་བཞིན་འདུག ནང་པ་སངས་རྒྱས་པ་དང་
ཁྲིམས་རྩོད་པ་ཡག་པོ་ཞིག་ཡིན་པའི་ཆ་ནས་སྐྱོན་བརྗོད་ཅིག་མ་བྱེད་སྔོན་
དུ་ངེས་པར་དུ་དྲི་བ་གཉིས་ལ་དོ་སྣང་བྱེད་དགོས་པའི་དྲན་བསྐུལ་
གནང་ཞིང་། འདི་བདེན་པ་རེད་འདུག་གམ། འདི་འབྲེལ་ཡོད་ཆ་ཚང་
ལ་ཕན་གྱི་འདུག་གམ། ཞེས་པ་ཡིན། དེའི་སྟེང་ཌིརེཀ་ནས་ངས་སྐྱོན་
བརྗོད་གང་ཡང་དངོས་གནས་དང་དཔང་པོར་ངེས་པར་དུ་གཞི་བཅོལ་
དགོས་ཞེས་ནན་བརྗོད་གནང་བ་དང༌། གལ་ཏེ་དངོས་གནས་དང་དཔང་
པོའི་སྟེང་ནས་དོན་གནད་ཆ་ཚང་བ་རྟོགས་ཀྱི་མེད་ན། ཐེ་ཚོམ་གྱི་ཁེ་ཕན་
དེ་ཉེས་འཛུགས་བྱེད་པའི་མི་དེར་འགྲོ་དགོས། བཤད་སྲོལ་དུ་ཡོད་པའི་
དོན་གནད་རྣམས་ལ་གཞི་བཅོལ་ནས་སྡེ་ཁག་ཆ་ཚང་ལ་སྙོན་འཛུགས་མ་
བྱས་པར། སྡེ་ཁག་དེའི་མི་རེ་ངོ་རེའི་ཁྱད་ཆོས་ལ་བརྟགས་དགོས་ཞེས་
མཐའ་མཇུག་ཏུ་སློབ་སྟོན་གནང༌། ཁོང་གི་གསལ་སྟོན་བྱེད་པ་ལ། མི་
ཚང་གཅིག་དང་ཚོགས་སྡེ་གཅིག་གི་ནང་མི་ཡག་སྡུག་གཉིས་ཀ་ཡོད་པ་
བཞིན་མི་མང་གི་ཚོགས་པའི་ནང་ལའང་དེ་ལྟར་ཡོད།
བསྐྱར་ཞིབ་དེས་པྲཱདཱི་ལ་ཁོང་ཁྲོ་སྤར་ཡོད་པ་ངས་རྗེས་སོར་པུཨཻ་
ཨཱུངཕཱཀོརྣ་ལས་ཤེས་རྟོགས་བྱུང་། ངས་ལང་ཕྱོགས་དེར་བསྐྱར་ཞིབ་བྲིས་
རྗེས་ཀྱི་ཡུན་རིང་བར་མཁྲེགས་པོར་ཟིན་ནས་བསྡད་པ་ཡིན། ཡུན་རིང་
རྗེས་སུ་ཌིརེཀ་ཀྱི་བསླབ་བྱ་དང་ཁོང་གི་བསམ་ཤེས་རྣམས་ཀྱི་རན་འཚམས་
གོ་དོན་ངར་ཤེས་རྟོགས་བྱང་། ཕྱི་ལོ་༡༩༦༧ ལོར་ཌིརེཀ་དགོངས་
པ་རྫོགས་པ་རེད། འབྲི་རྩོམ་ཞིག་གི་ནང་ངས་ཌིརེ ཀ་ལ་གུས་བཀུར་ཧ་
ཅང་ཡོད་ཅེས་དང་། གུས་བཀུར་དེ་བཞིན་ཁོང་གི་སྲིད་དོན་ཚོགས་པར་
གཏོགས་པའི་མི་མང་གི་འགོ་བྱེད་(པྲཱིདཱི་ལ་ཟེར་) ལ་འབུལ་མི་ཐུབ་ཅེས་
བྲིས་ཡོད། ཡ་མཚན་པ་ཞིག་ནི། ང་དང་འགྲོགས་རྒྱུན་རིང་ཡང་ཌིརེཀ་
ལ་པྲཱིདཱིའི་སྐོར་ཞིབ་ཕྲ་ནམ་ཡང་དྲིས་མ་མྱོང་། ང་རང་སྔ་མོ་ནས་འཛིན་
པའི་ཞེ་འཁོན་གྱི་འདམ་རྫབ་ནང་ལྷུང་སྟེ་ཕྱོགས་འགལ་བའི་བསམ་ཚུལ་
འདྲི་བ་དང་ཉན་པ་བྱུང་མེད། ཌིརེཀ་ཀྱིས་པྲཱིདཱི་ལ་གུས་བཀུར་དང་བརྩེ་
ཞེན་ཡོད་ནའང་། ཁོང་གི་བསམ་ཚུལ་ངའི་སྟེང་དུ་འགེལ་ཐབས་བྱེད་
མ་མྱོང་། སྨན་ཁང་དུ་ཌིརེཀ་ནད་མནར་ལྕི་བཞེས་ཀྱི་སྨན་བཅོས་སྐབས་
ང་བཅར་བ་ཡིན། ཁོ་རང་དྲག་བསྐྱེད་བྱུང་མཚམས་ངའི་ཁེ་ཕན་ཕྱིར་པྲཱིདཱི་
དང་སྲིད་དོན་པ་གཞན་རྣམས་ཀྱི་སྐོར་ཇི་ཙམ་ཤེས་པ་རྣམས་སྲོང་པོར་
བཤད་རྒྱུའི་དམ་བཅའ་བྱེད་པ་དང༌། གཞན་གྱིས་གླེང་ལོང་བྱེད་རྒྱུར་
དྭོགས་ཟོན་བྱེད་པའི་སྲིད་དོན་གྱི་སྐོར་རམ་གསང་བ་རྣམས་བཤད་འདོད་
ཡོད་ཅེས་ཁོང་གིས་གསུངས། ཌིརེཀ་དྲག་བསྐྱེད་རྩ་བ་ནས་མ་བྱུང་ཞིང་།
པྲཱིདཱིའི་ལག་པ་གཡས་པའི་ཞལ་ནས་པྲཱདཱི འི་སྐོར་ཤེས་པར་འདོད་པའི་གོ་
སྐབས་དཀོན་པོ་དེ་ཤོར་བ་རེད།
དེ་རྗེས་ཡ་མཚན་དགའ་བར་འོས་པ་ཞིག་བྱང་སྟེ། ཐཱཨཻལེནྜ་གྱི་དངུལ་
ཁང་ནས་རཽཀཕེལླར་ཕཨཱུནཌེཤན་གྱི་གལ་ཆེའི་མི་སྣ་རྣམས་གདན་འདྲེན་
ཞུ་བའི་གྲུ་གཟིངས་ཀྱི་ནང་ངར་ཌུཨེན་བུནྣཱག་(པྲཱིདཱིའི་རྣམ་ཐར་འབྲི་
མཁན་ཞིག)ཐུག་འཕྲད་བྱུང་། ཁོང་ངའི་འགྲམ་དུ་ཕེབས་ཏེ་འཚམས་
འདྲི་ཞུས་སོང་། ཌུཨེན་གྱིས། ང་ཐོག་མར་ངོ་ཤེས་པ་དེ་དུས་དེབ་ཀྱི་
བསྐྱར་ཞིབ་དྲག་པོ་དེ་ལས་བྱུང་ཞེས་གསུངས། ཁོང་གིས་ངའི་བསྐྱར་ཞིབ་
དེ་སྐོར་སྐྱོན་བརྗོད་ཅི་ཡང་མ་གནང་བར་ཐད་ཀར་པྲཱིདཱི་བསྟོད་བསྔགས་
ལ་འཇུག་སོང་། ཌུཨེན་ནས་པྲཱདཱི་དང་ཕིལྡ་མཱརཤལ་ཕིབུན་གྱི་ནང་ཁུང་
མི་འཆམ་པའི་སྐོར་མདོར་བསྡུས་ཤིག་གླེང་ནས། པྲཱིདཱི་དང་ཁུཨཱངྒ་
ཨཕཱཻཝོངྒསེ་ཁ་དགྱེས་ཚུལ་སྐོར་གསུངས། པྲཱདཱི་དང་ཁུཨཱངྒ་ཨཕཱཻཝོངྒསེ་
གཉིས་མི་འཆམ་པ་ཆགས་ཚུལ་ལས་སྤྲོས་ཏེ་གསུངས་པ་ནི། འཛམ་གླིང་
དམག་ཆེན་གཉིས་པའི་རྗེས་སུ་སྲིད་བློན་གྱི་ལས་འཁུར་ལ་པྲཱིདཱི་ནས་
རྒྱབ་སྐྱོར་མ་བྱེད་པ་ལས་ཁུཨཱངྒ་མི་དགའ་བ་ཆགས་པ་རེད། ཕྱིས་སུ་
ཁུཨཱངྒ་སྲིད་བློན་ཆགས་ཏེ། ཕྱྭ་ཤྲཱིཝིསཱརྣཝཇ་བཀའ་བློན་དུ་བསྐོས་པ་
རེད། པྲཱིདཱི་ནས་རང་ཉིས་བསླུས་པ་ཚོར་བ་རེད། གང་ལ་ཞེ་ན། ཕྱྭ་
ཤྲཱི་ནས་མཱནོའི་སྲིད་གཞུང་སྐབས་སུ་མི་མང་གི་ཚོགས་པ་གཏོར་བཤིག་
གཏོང་རྒྱུའི་ཐབས་ཤེས་ཐེངས་གཅིག་བྱེད་པ་རེད། རྒྱུ་མཚན་གང་ལ་
བརྟེན་ནས་དགྲ་བོ་ཞིག་གཞུང་གི་དབང་འཛིན་དུ་འབོད་པ་ཡིན་ནམ།
ཁུཨཱངྒ་གི་ཐག་གཅོད་དེ་ལས་ཤེས་ཐུབ་པ་ནི། ཁོང་ནས་མི་མང་གི་ཚོགས་
པ་དང་འབྲེལ་བ་བཅད་དེ། རྙིང་ཞེན་ཅན་གྱི་ཕྱོགས་སུ་བསྐྱོད་པའམ་ཕྱིར་
ལོག་བྱེད་རྒྱུ་ཡིན་པ་རེད། ངོས་གཉིས་ཀྱི་གླེང་མོལ་དེ་བསྡོམས་བརྒྱབ་
སྟེ་བལྟས་པ་ཡིན་ན། ཧ་ཅང་གི་ཕན་ཐོགས་ཅན་དང་འོད་སྣང་འབྱེད་པ་
བྱུང་། ཌུཨེན་ཁོ་རང་སྐུ་དྲག་གི་གྲས་ཤིག་ཡིན་ནའང་། པྲཱིདཱི་དང་མི་
མང་ཚོགས་པའི་རྒྱབ་སྐྱོར་དུ་རྒྱུན་དུ་ཡོད་པ་རེད།
ཌུཨེན་མ་འཕྲད་པའི་སྔོན་དུ་ངས་ཁོང་གིས་བྲིས་པའི་པྲཱིདཱིའི་སྐོར་
མང་པོ་བཀླགས་པ་ཡིན། ཌུཨེན་གྱི་འབྲི་རྩོམ་གྱི་ཕྱག་ལས་རྣམས་ཕྱི་ལོ་
༡༩༥༨ ནས་ང་ལ་རྒྱུས་མངའ་ཡོད། འཛིན་སྐྱོང་བའི་ར་བའི་ནང་ཧ་ཅང་
གིས་མི་དགའ་བ་དང་བརྙས་སྨད་བྱེད་པ་པྲཱིདཱི་ལ་རྒྱབ་སྐྱོར་དང་མང་ཚོགས་
ཀྱི་ནང་བསྟོད་བསྔགས་བྱེད་པའི་ཌུཨེན་གྱི་སྙིང་སྟོབས་ཅན་གྱི་ཕྱག་ལས་
ལ་ངས་ཕྱིའི་རྣམ་འགྱུར་ལས་མི་མངོན་པར་སྙིང་ཁོང་ནས་བསྔགས་བརྗོད་
ཞུས་པ་རེད། དེའི་སྟེང་དུ་དམར་ཤོག་གི་ཕྱོགས་སུ་བསྐྱོད་ཀྱི་ཡོད་པའི་
ཉེས་འཛུགས་བྱེད་པའི་པྲཱིདཱིའི་དཔལ་འབྱོར་བསྐྱར་ཞིབ་ཀྱི་ལས་འཆར་
གྱི་ཁེ་ཕན་དང་རྙིང་ཞེན་ཅན་གྱི་སྲིད་གཞུང་གི་དཔལ་འབྱོར་སྲིད་ཇུས་
གཉིས་བསྡུར་ཏེ་ཌུཨེན་གྱིས་ཐོག་མར་དེབ་གཟུགས་སུ་བཏོན་པ་རེད།
ངོས་གཉིས་ཀྱི་གླེང་ལོང་སྐབས་ངས་དོན་གནད་དེའི་སྐོར་ལའང་སྐད་ཆ་
དྲིས་པ་ཡིན། ཌུ་ཨེན་གྱིས་ལན་དུ། ཕིལྡ་མཱརཤལ་སཱརིཏ་ཀྱི་སློབ་སྟོན་
པ་དང་ལག་པ་གཡས་པ་ལུཨཱངྒ་ཝིཇིཏ་ཀྱིས་ཁོང་ལ་བཤད་པ་ནི། དེབ་
དེ་ལ་བརྟེན་ནས་མཱརཤལ་གྱིས་ཁོ་པ་རྩ་ཁྲིམས་ཟིན་བྲིས་ཚོགས་ཆུང་ནང་
བསྐོ་གཞག་མི་བྱེད་པ་ཡིན་པ་རེད། འོན་ཀྱང་ཌུཨེན་ཁོ་རང་བློ་ཕམ་གང་
ཡང་མ་བྱུང་ཞེས་བསྣན་སོང་། མཐའ་དོན་ཁོང་གིས་ང་ལ་དྲན་བསྐུལ་
སློང་བ་ནི། ཁོང་ཡང་པྲཱིདཱི་བཞིན་དུ་དམར་ཤོག་པ་ཡིན་པའི་ཉེས་འཛུགས་
བྱེད་པ་རེད། ཉེས་འཛུགས་དེ་བཞིན་འགོག་རྒོལ་གྱིས་གསུངས་པར། ཁོང་
གི་བུནྣཱག་རིགས་རྒྱུད་དེ་བཞིན་སྐུ་དྲག་གི་གྲས་ཤིག་ཡིན་ཡང་། རྒྱ་མི་
ས་བདག་ཅན་དང་ཚོང་རིགས་ཤིག་མཉམ་གཉེན་སྒྲིག་བྱེད་པ་དང་། པྲཱིདཱིའི་
ཆུང་མ་སྐུ་ལྕམ་པཱུནསུཁ་ཡང་སྐུ་དྲག་འབྱོར་ལྡན་ཞིག་ནས་རེད་ཅེས་
ཌུཨེན་ནས་མུ་མཐུད་དེ་བརྗོད་ཅིང༌། དམར་ཤོག་གི་འོག་ཏུ་ཁོང་རྣམ་
པར་དཀའ་ངལ་ཨང་དང་པོར་འཕྲད་རྒྱུ་རེད་ཅེས་ཁོང་ཡ་མཚན་བསྐྱེད་
དེ་གད་མོ་ཤུགས་ཆེ་ཞིག་བགད་སོང་།
ཚགས་པར་སིཡཱམ་རཐ་ཡི་བཟི་སྨན་གྱི་མྱོས་ནས་ཡོད་པའི་སྐབས་
སུ། ང་པེརིས་ནང་སློབ་སྦྱོང་བྱེད་བཞིན་པའི་དུས་སུ་པྲཱིདཱི་དང་ཕརནས་
ལ་ཡོད་པའི་ཐཱཨཻའི་བློན་པོ་རྒྱལ་སྲས་ཅཱརནསཀ་གཉིས་དབར་མི་མཐུན་
པ་ཤུགས་ཆེ་བྱུང་བ་ངར་ཡིད་ཆེས་འཇུག་པ་རེད། ལོ་མང་གི་རྗེས་སུ་
རྒྱལ་སྲས་ལ་པྲཱིདཱིའི་ཞེ་འཁོན་དང་སྡང་སེམས་ཤུགས་ཆེ་རུ་སོང་བ་རེད་
ཅེས་ང་ལ་བཤད་པ་རེད། པྲཱིདཱིའི་སྒེར་གྱི་སྡང་སེམས་དེ་ལ་བརྟེན་ནས་
སྒེར་གྱི་ཞེ་འཁོན་དེ་གྱེན་ལོག་གསར་བརྗེའི་ངོ་བོར་བསྒྱུར་ཏེ་རྒྱལ་སྲས་
ཅཱརཱུནསཀ་ཀྱིས་མཚོན་པའི་རྒྱལ་རྒྱུད་ཀྱི་ཁྱིམ་ཚང་ཆ་ཚང་བརླགས་པར་
འདོད་པ་རེད། དེར་བརྟེན་རྒྱལ་སྲས་དང་ན་ཚ་རྙིང་པ་མེད་པ་བཟོ་ཕྱིར་
པྲཱདཱི་ནས་ཕྱི་ལོ་༡༩༣༢ ལོའི་གྱེན་ལོག་ལས་འགུལ་ཐོག་མར་འགོ་
འཛུགས་བྱེད་པ་རེད། དེ་ལས་སྒེར་གྱི་དགྲ་འཛིན་གྱི་རྒྱུ་མཚན་ལ་བརྟེན
ནས་མང་ཚོགས་ལ་དཀའ་ངལ་སྤྲད་པ་རེད།
ཌུཨེན་གྱི་ཕྱག་དེབ་དེས་སིཡཱམ་རཐ་ཡི་རྫུན་གཏམ་རྣམས་ཀྱི་དུག་
འཇོམས་ཀྱི་གཉེན་པོ་བྱེད་པ་རེད། དེས་ངའི་རེག་ཚོར་བྲལ་བའི་རྩ་རྒྱུས་
རྣམས་ལ་གསོས་སྨན་བྱིན་ཏེ་ཤུགས་དང་བཅས་ཏེ་ཚོར་བ་བསྐྱེད་ཐུབ་པ་
བྱུང་། ལྷག་དོན་པེརིས་ཀྱི་མཐའ་རུ་ཡོད་པའི་པྲཱིདཱིའི་སྡོད་ཤག་ཏུ་བཅར་
སྐབས་ཁོང་གིས་རྒྱལ་སྲས་ཅཱརཱུན་ལ་ཐེངས་གཅིག་ལས་མང་བ་བསྟོད་
བསྔགས་བྱེད་ཅིང་། ཁས་ལེན་པ་ལ་ཁོང་དང་རྒྱལ་སྲས་གཉིས་བར་རྩོད་
པ་ཡོང་གི་ཡོད་ཀྱང་དེའི་བརྗོད་གཞི་གཞི་རྒྱ་ཆེ་བའི་གཞི་རྩའི་ལངས་ཕྱོགས་
དང་སྲིད་བྱུས་ཀྱི་སྐོར་ལ་ཡིན། ཁོང་དང་རྒྱལ་སྲས་གཉིས་ཀྱི་སྒེར་གྱི་
འབྲེལ་ལམ་བཟང་པོ་ཡོད་ཅེས་ང་ལ་ཁས་ལེན་གཙང་མ་གནང༌།
ཕྱི་ལོ་༡༩༦༤ ལོའི་ཀྲུགར་གྱི་དཱི་ཌེཝིལས་ཌིསཀས་(TheDevil's
Discus) གྱི་བསྐྱར་ཞིབ་དེས་ང་ལ་རྙིང་ཞེན་པ་གཞུང་འཛིན་གྲལ་རིམ་
གྱི་ཞབས་ཕྱི་ཡིན་པའི་མིང་འདོགས་བཏགས་ཀྱང་། དེའི་ལོ་རྗེས་མར་
ཀུཀྲིཏ་པྲཱམོཇ་ཡི་ཐོག་ཁོང་ཁྲོ་སློང་བའི་གླེང་བརྗོད་ཅིག་བྲིས་ཏེ་ངའི་སྐད་
གྲགས་ཀྱི་སྙོམ་སྒྲིག་ཡང་བསྐྱར་བྱེད་པ་ཡིན། ངའི་ཀྲུགར་གྱི་བསྐྱར་ཞིབ་
གླེང་བརྗོད་ལ་མི་དགའ་བ་བྱུང་བའི་ཌིརེཀ་ཇཡནཱམཱ་ཡིས། གླེང་བརྗོད་
འདི་ནི་“གྲོང་ཁྱེར་ནང་དུ་གླེང་ཆེ་བའི་བཀའ་མོལ་ཞིག་རེད་”ཅེས་འགྲེལ་
བརྗོད་བྱེད་པ་རེད། ཀུཀྲིཏ་ནི་སྐུ་དྲག་གྲལ་རིམ་གྱི་འགོ་འཁྲིད་ཞིག་ཡིན་
པ་དང་། རྙིང་ཞེན་གྲལ་རིམ་ནུས་ཤུགས་ཆེ་རུ་གཏོང་ཕྱིར་ཁོང་ནས་དངོས་
ཡོད་དང་བདེན་པའི་གནས་ཚུལ་རྣམས་བཅོས་བསྒྱུར་རང་འདོད་དུ་བྱེད་
རྒྱུའི་ནུས་ཤུགས་ཡོད་པ་ཞིག་ལ། ཡུན་རིང་ནས་སུ་གང་གིས་ལག་པ་འཆང་
ནུས་ཡོད་མ་རེད་ཅེས་ཌིརེཀ་ནས་གསལ་བསྒྲགས་བྱེད་པ་རེད། ངའི་
ཤ་ཚ་ཅན་རྣམས་ནས་ལེགས་སོ་བརྗོད་ཅིང་མང་པོས་ངའི་བྱེད་ལས་འདིའི་
རྐྱེན་བྱས་ཏེ་གཡོ་ཅན་ཀུཀྲིཏ་ཡིས་ང་སྐྱིད་པོ་བཞག་གི་མ་རེད་ཅེས་སེམས་
ཁྲལ་བྱེད་པ་རེད། རྒྱལ་པོས་ཀྱང་ང་དང་ཀུཀྲིཏ་གཉིས་ཀྱི་བར་སྡང་དགྲར་
འཛིན་པའི་སྐོར་ཤེས་ཚོར་བྱུང་ཡོད་པ་ང་ལ་ལབ་མཁན་བྱུང༌།
རང་གི་སྙན་གྲགས་ལ་དོ་ཕོག་བྱུང་བ་དེ་བཟོ་བཅོས་བྱེད་བཞིན་པའི་
ཞིབ་དཔྱོད་པ་ཆེན་པོ་ཀུཀྲིཏ་ནས་ངའི་མི་དགེ་བ་དང་ལོག་ཆོས་ཀྱི་ལས་
ལ་དགོངས་སེལ་མ་གནང་བ་རེད། ཕྱི་ལོ་༡༩༦༧ ལོར་སྤྱི་ཚོགས་
ཚན་རིག་གི་དུས་དེབ་ནང་ངས་གླེང་བརྗོད་ཅིག་བྲིས་པ་ཡིན། དེའི་འགོ་
བརྗོད་དུ་‘སིཡཱམ་གྱི་མ་འོངས་པ་གང་དུ་ཡོད་དམ།’ཞེས་པ་རེད། གླེང་
བརྗོད་དེའི་ནང་ལོ་ཉིས་བརྒྱ་སྔོན་གྱི་སྔ་མོའི་རྒྱལ་ས་ཨཡུཊཐཱཡཱ་ཡི་ཉམས་
རྒུད་ཀྱི་སྐོར་བྲིས་ཡོད། ངས་སྔ་མོའི་ཉམས་མྱོང་ལས་སློབ་སྦྱོང་བླངས་
ཏེ་རྒྱལ་ཁབ་ཀྱི་ད་ལྟ་དང་མ་འོངས་པའི་འགྲོ་ཕྱོགས་ཀྱི་སྐོར་ལ་དཔྱད་ཞིབ་
བྱེད་པ་ཡིན། གླེང་བརྗོད་དེའི་ནང་རྒྱལ་པོ་དང་ཁོང་གི་གྲུ་གཟིངས་གཏོང་
བའི་དད་ལས་ཀྱི་སྐོར་ཀྱག་ཀྱག་ཅིག་བྱེད་ཡོད་པ་དེ་འཕྱར་ཏེ། ཀུཀྲིཏ་
ནས་ང་མེད་པ་བཟོ་ཕྱིར་ཁ་གཏད་དུ་གོ་སྐབས་ཟིན་པ་རེད། མེའི་ནང་
བུད་ཤིང་གཏམ་པ་བཞིན་ཁོས་རྒྱལ་པོ་ལ་གྱེན་ལོག་བྱེད་པའི་ནག་ཉེས་
བཙུགས་ཏེ་གཞུང་ལ་ང་འཛིན་བཟུང་བྱེད་དགོས་ཞེས་ཞུས་པ་རེད། ཀུཀྲིཏ་
ཀྱི་འདོད་མོས་ཀྱི་རྒྱབ་འགལ་དུ་གཞུང་ནས་ང་འཛིན་བཟུང་བྱེད་མེད།
སྐབས་དེ་དུས་ང་ལོ་ན་༣༥ ལ་སླེབས་ཡོད། པྲཱིདཱི་ལ་མི་རངས་
པའི་བསམ་ཕྱོགས་དེ་དམིགས་བསལ་གྱི་རྒྱལ་པོ་བཀྲོངས་པའི་ཉེས་འཛུགས་
ཀྱི་ནང་ཁོང་གི་ཆ་ཤས་དེར་ད་ལྟའང་ཆ་ཚང་བ་ཞི་མེད། དེའི་སྟེང་དུ་
ངས་པྲཱིདཱི་ལ་མཚམས་རེ་དོན་སྙིང་མེད་པ་དང་མཚམས་རེ་གདུག་རྩུབ་
ཅན་གྱི་མང་གཙོ་གཉེར་དེ་གནོད་འཚེ་ཕོག་པའི་ནང་ནས་ང་ཡང་གཅིག་
ཡིན་ཞེས་ཉེས་འཛུགས་བྱེད་པ་ཡིན། མང་གཙོ་འདི་ནི་ངའི་བསམས་པ་
དང་ཧ་ཅང་གི་འགྱངས་རིང་དུ་ཡོད། དེ་ལྟ་ཡིན་ནའང་པྲཱིདཱིའི་དཔལ་འབྱོར་
བསྐྱར་ཞིབ་ལས་འཆར་གྱི་སྐོར་ཝོརཱཔུཊ་ཇཡནཱམཱ་ལ་སྤྱི་ཚོགས་ཚན་རིག་
གི་དུས་དེབ་ནང་ཁོ་རང་གི་གླེང་བརྗོད་ཅིག་དཔར་སྐྲུན་བྱེད་རྒྱུའི་གོ་སྐབས་
སྤྲད་པ་ཡིན། (སྐབས་དེ་དུས་དུས་དེབ་དེའི་རྩོམ་སྒྲིག་པ་ང་མིན་ནའང་
རྩོམ་སྒྲིག་པའི་ལྷན་ཚོགས་ནང་ཡོད་རྐྱེན་གནོན་ཤུགས་ཅུང་ཟད་འབྱིན་
ཐུབ་ཀྱི་ཡོད།) ཝོརཱཔུཊ་ཀྱི་གླེང་བརྗོད་དེ་པྲཱིདཱི་ལ་གལ་ཆེའི་སེམས་
གསོ་བསྟོད་བསྔགས་ཤིག་ཡིན།
ཝོརཱཔུཊ་ཀྱི་གླེང་བརྗོད་དེ་བཏོན་པའི་སྐབས་སུ་ངའི་ལས་ཀ་བརྗེ་
བསྒྱུར་ཟིན་པ་ཡིན། ངས་དུས་དེབ་གཞན་པ་ཝིཐཱཡསརྣ་པརིཐཱཊ་ཀྱི་རྩོམ་
སྒྲིག་པའི་ལས་འགན་བླངས་པ་ཡིན། ཕྱི་ལོ་༡༩༧༠ ལོར་སྐྱབས་བཅོལ་
དུ་ཡོད་པ་པྲཱིདཱི་ནས་རྒྱ་ནག་གཏན་དུ་བཞག་པ་ཤེས་སྐབས་སུ། ངས་ཕྱི་
ཟླ་བཅུ་གཅིག་པའི་འདོན་ཐེངས་ཀྱི་དུས་དེབ་ཀྱི་མདུན་ཤོག་ཏུ་དབྱིན་ཡུལ་
ལ་སྤྲོ་འཁྱམ་སྐབས་སུ་བསྒྲོན་པའི་ལོནྜ་མཨུནྜབེཊེན་དང་པྲཱིདཱི་དང་ཁོང་
གི་བཟའ་ཟླ་མཉམ་དུ་ཡོད་པའི་སྐུ་པར་དང་བཅས་པ་བཀོད་པ་ཡིན། དུས་
དེབ་འདིའི་ནང་གྲོགས་པོ་ཞིག་གིས་པྲཱདཱིའི་སྐོར་འབྲི་རྩོམ་ཞིག་བྲིས་པ་
དེའི་དོན་བསྡུ་ན་འདི་ལྟར་ཡིན། (པྲཱིདཱིས་འབྲི་རྩོམ་འདི་བཀླགས་ཏེ་
དགའ་མོས་བྱང་ཡོད་པ་རྗེས་ལ་ཤེས་རྟོགས་བྱུང་།)
བདུན་ཕྲག་གསུམ་ཙམ་གྱི་སྔོན་ལ་པྲཱིདཱི་ལོན་ཌོན་ལ་ཕེབས་པ་རེད།
ཁོང་ལ་ཐཱ་ཨཻའི་སློབ་ཕྲུག་གི་འདུ་ཚོགས་ཤིག་ལ་སྐད་ཆ་བཤད་རྒྱུའི་གོ་
སྐབས་བྱུང་བ་རེད། དེར་ཡོད་པའི་ཐཱཨེའི་གཞུང་ཚབ་པ་དེ་སྔོན་དོ་སྣང་
མི་བྱེད་པ་དེའང་འདུ་ཚོགས་དེར་སླེབས་འདུག པྲཱིདཱི་བཀའ་མོལ་གང་
གནང་བ་དེར་ཡོད་པའི་གྲོགས་པོ་ཞིག་བརྒྱུད་ངས་ཐོས་སོང་། ངར་ཡ་
མཚན་སྐྱེ་བ་ནི་ཁོས་པྲཱིདཱི་ནས་སངས་རྒྱས་ཀྱི་མདོའི་ལུང་ཡང་ཡང་དྲངས་
ཀྱི་འདུག་ཅེས་བཤད། པྲཱིདཱི་ལ་རྒྱལ་པོ་སྔ་མའི་འདས་གྲོངས་ལ་ཐེ་གཏོགས་
སུ་ཡོད་དམ་ཞེས་འདྲི་སྐབས། ཁོང་གིས་གསུངས་པར། རྒྱལ་པོ་འདས་
གྲོངས་ཀྱི་དཔང་པོ་རྣམས་ལ་སྐྱོན་ཆ་མང་པོ་ཡོད་རྐྱེན་གྲུབ་འབྲས་ཐག་
གཅོད་ཅིག་ལ་སླེབས་ཐུབ་དཀའ་བ་ཡིན། ཁོང་ལ་རྒྱལ་པོ་འདས་གྲོངས་
ཀྱི་འགན་དཀྲིའམ་ཐེ་གཏོགས་མེད་ཅིང་། ཁོང་ལ་ནག་ཉེས་མེད་པའི་ཁུངས་
སྐྱེལ་ར་སྤྲོད་ཀྱི་དཔང་པོ་དུ་མ་ཡོད་ཅེས་ཐག་ཆོད་པོའི་ཐོག་ནས་ནན་ཏན་
གྱིས་བཤད་ཐུབ་ཀྱི་ཡོད་ཅེས་གསུངས་པ་རེད། རྒྱལ་པོའི་འཆི་རྐྱེན་གྱི་
ཁྲིམས་གཅོད་ཀྱི་སྐབས་སུ་བྲོས་བྱོལ་ཅིའི་ཕྱིར་ཕེབས་པ་ཡིན་ནམ་ཞེས་
དྲིས་པར། ལན་དུ་དེ་ལྟར་གནང་བ་ནི་གཙོ་བོ་སྒེར་གྱི་སྲུང་སྐྱོབ་ཆེད་
དུ་ཡིན་ཞིང་། གཞུང་མགོ་རྟིང་སློག་པ་པོ་རྣམས་ནས་ཁོང་གི་བཞུགས་
ཁང་གཏོར་བཤིག་གམ་མེ་སྤར་རྒྱུའི་ཐབས་འཚོལ་བྱེད་པ་རེད་ཅེས་
གསུངས། ཅིཨཱང་ཀཻ་ཤེཀ་ཀྱི་འཛིན་སྐྱོང་འོག་ཡོད་པའི་དུས་འཁྲུགས་
ཀྱིས་གཟིར་བའི་རྒྱ་ནག་ཏུ་བྲོས་བྱོལ་སྐབས་ཁོང་ལ་བིངཀོཀ་ལ་ཡོད་པའི་
ཨ་རི་དང་དབྱིན་ཇིའི་གཞུང་ཚབ་ཀྱིས་མཐུན་འགྱུར་གནང་བྱུང་ཞེས་
གསུངས། མཐའ་མ་དེ་ལ་པྲཱིདཱིས་གསལ་སྟོན་བྱེད་པ་ནི། འཁྲབ་སྟོན་
ཁང་ཞིག་ནང་མི་ཞིག་གཡར་ཏེ་རྒྱལ་པོ་འགྲོང་མཁན་ནི་པྲཱིདཱི་རེད་ཅེས་
སྐད་འབོད་བྱེད་བཅུག་པ་དང༌། ཕརཱ་པིནིཏ་དང་ལག་སྦྲེལ་གྱིས་ཁྲིམས་
གཅོད་ཀྱི་ལས་གཞི་ལ་བསྒྱུར་བཅོས་འགོག་རྐྱེན་བཟོས་པའི་རྒྱུ་མཚན་གྱིས་
ཁོང་གིས་མགྱོགས་མྱུར་ཞིག་ལ་ཨེམ་ཨར་ཀུཀྲིཏ་པྲཱམོཇ་ཁྲིམས་སྦྱར་བྱེད་
རྒྱུ་ཡིན་ཞེས་གསུངས། ངའི་གྲོགས་པོས་མཐའ་མ་དེ་ལ། པྲཱིདཱི་དགུང་
ན་མཐོ་ཡང་ལོན་ཌོན་དུ་ཡོད་པའི་ཐཱཨེའི་གཞུང་ཚབ་པ་ལས་སྤྱང་གྲུང་
དང་རིག་པ་རྣོ་ངར་ལྡན་པ་འདུག་ཅེས་བཤད།
ཝིཐཱཡསརྣ་པརིཐཱཊ་ཀྱི་དུས་དེབ་འདིའང་སྲིད་དོན་གྱིས་མ་བསླད་
ཅིང་། བསམ་ཚུལ་དང་གནས་ཚུལ་སྲོང་པོར་བཤད་པ་དང་བདེན་པ་དང་
དྲང་ཁྲིམས་ལ་བརྟེན་པ་ཞིག་རེད། དེར་བརྟེན་དུས་དེབ་འདི་མནོ་བསམ་
མེད་པའི་འཁོན་འཛིན་དང་དཀྲོག་གཏམ་སྤེལ་བའི་སྡིངས་ཆ་མ་ཡིན། པྲཱིདཱི་
ནས་སྲིད་འཛིན་གྱི་འགན་དབང་བཞེས་པའི་ཆེད་དུ་པུཨཻ་ཨཱུངཕཱཀོརྣ་ནས་
ཁོང་རང་རྒྱལ་དུ་འཇབ་ནས་འཁྲིད་ཡོང་རྒྱུའི་འབད་རྩོལ་བྱེད་ཀྱི་ཡོད་པའི་
འབྲི་རྩོམ་ཞིག་འབྱོར་སོང་། གནས་ཚུལ་འདི་ཡིད་ཆེས་ཁག་ཙམ་བྱུང་
རྐྱེན་གནས་ཚུལ་གྱི་འབྱུང་ཁུངས་དང་ཁུངས་སྐྱེལ་དཔང་པོ་ཤེས་ཕྱིར་ངས་
གཟབ་གཟབ་ཀྱིས་འབྲི་རྩོམ་པ་ལ་སྐད་ཆ་དྲིས་པ་ཡིན། ཐེ་ཚོམ་ཡོད་པ་
བཞིན་ཁོང་ནས་གང་ཡང་གསལ་བཤད་བྱེད་མི་ཐུབ། མཐའ་མར་ཁོས་
སིཡཱམ་རཐ་ནང་ཁོ་རང་གི་དཔོན་པོ་ཨེམ་ཨར་ཀུཀྲིཏ་པྲཱམོཇ་ནས་བཅོས་
མའི་སྒྲུང་གཏམ་འདི་བཞིན་འབྲི་བཅུག་སོང་ཞེས་ཁས་ལེན་བྱེད། རྩོམ་
པ་པོས་འཇིགས་སྣང་ཅན་གྱི་བཅོས་སྒྲུང་དེར་དོན་སྙིང་ལྡན་པ་བཟོ་ཕྱིར་
བཤད་པ་ནི། ཀུཀྲིཏ་ལྟར་ན་ནུབ་ཕྱོགས་པའི་གནས་ཚུལ་འབྱུང་ཁུངས་
ནས་རྒྱལ་པོ་ལ་པྲཱིདཱི་དང་པུཨཽ་གཉིས་ནས་རྒོལ་བརྡུང་ཤུགས་ཆེ་ཞིག་འབྱུང་
ཉེ་བ་ཡིན་པའི་གནས་ཚུལ་འབྱོར་བ་ཡིན་པ་རེད། མཐའ་མར་རྩོམ་པ་
པོ་དེས་འགྲེལ་བཤད་ཉུང་དུ་བཏང་ཞིང་འབྲི་རྩོམ་དེ་ཕྱིར་བསྡུ་བྱེད་ཅིང་།
འབྲི་རྩོམ་འཇེབས་པོ་འདི་ལྐོག་གཡོ་གཤོམ་པ་ཞིག་ཡིན་པ་དང༌། ཀུཀྲིཏ་
ཁོ་རང་རྫུན་གཏམ་ལ་མཆོག་ཏུ་གྱུར་པ་ཞིག་རེད་ཅེས་ཁས་ལེན་བྱེད། རྗེས་
སོར་ངས་ཤེས་པ་ལ། ཀུཀྲིཏ་ནས་ཁོ་སིཡཱམ་རཐ་ཀྱི་ལས་གནས་ནས་ཕུད་
པ་རེད། ཕལ་ཆེར་གོང་མའི་བཀའ་བརྩི་འཇོག་མ་བྱེད་པ་དང་རྫུན་གཏམ་
བསྒྲག་རོགས་མ་བྱེད་པའི་རྒྱུ་མཚན་གྱི་ཡིན་གྱི་རེད།
པྲཱིདཱི་དང་མཉམ་དུ་འགྲིག་འཇགས་ཡོང་རྒྱའི་དུས་ཚོད་རན་ཤོས་ཤིག་
སྐབས་འདིར་ཡིན་པ་སྣང༌། སྟབས་མི་ལེགས་པ་ཞིག་ལ་ང་རང་གི་བྱེད་
སྟངས་ལ་བརྟེན་ནས་ལམ་ཁ་ཡང་བསྐྱར་སོ་སོར་ཆགས་པ་རེད། པྲཱིདཱིའི་
ལོ་འཁོར་བདུན་ཅུ་དོན་གཉིས་པའི་བརྩི་སྲུང་གི་ཆེད་དེབ་ཅིག་ངའི་ལག་
ལ་ཐོབ་པ་དང་། དེའི་བསྐྱར་ཞིབ་བྱེད་རྒྱུའི་ང་ལ་འགོག་མི་ཐུབ་པའི་འདོད་
པ་ཞིག་བྱུང༌། སྐབས་འདིར་ཝིཐཱཡསརྣ་པརིཐཱཊ་ནི་སྒོ་བརྒྱབ་ཟིན་སྟབས།
ངས་དུས་དེབ་གཞན་ཀོམོན་པིཔུལ་ཞེས་པར་བསྐྱར་ཞིབ་འབྲི་རྩོམ་དེ་བྲིས་
པ་ཡིན། ནམ་རྒྱུན་ལྟར་སྐབས་འདི་ཡང་ངས་དཔྱད་ཞིབ་མི་འདྲ་བ་ཞིག་
འདོན་ཐབས་བྱེད་པ་ཡིན། དེ་ནི་བརྗོད་གཞི་གཅིག་གི་ཐོག་དེབ་བསྐྱར་
ཞིབ་མང་པོ་ཡོད་པ་ལས་ཐ་དད་པ་ཞིག་ཡིན།
ངས་བསྐྱར་ཞིབ་འདི་བཞིན་པྲཱིདཱི་ལ་དམིགས་བསལ་གྱི་སེརི་ཐཱཨཻའི་
ལས་འགུལ་ནང་མེད་ཐབས་མེད་པའི་ཁོང་གི་ཆ་ཤས་ལ་བསྟོད་པའི་སྒོ་
ནས་འགོ་འཛུགས་བྱེད་པ་ཡིན། ངས་པྲཱིདཱི་ལ་མི་མང་གིས་གུས་བཀུར་
བྱེད་དགོས་པའི་རེ་འདུན་སྟེང་རྒྱལ་ཁབ་“འཆིང་བ་ལས་འགྲོལ་མཁན་གྱི་
ཧ་ཅང་རིང་བའི་མི་རབས་ཀྱི་ཡིག་ཆའི་ནང་བང་སྒྲིག་པ་ཡིན། པྲཱིདཱི་ལ་
གུས་ཞབས་མཚོན་ཕྱིར་ངས། ཁོང་རྒྱལ་ཁབ་ལ་ཕྱིར་ལོག་གི་ཆོག་མཆན་
གནང་རྒྱུ་དང༌། མི་ཚེ་ལྷག་མ་རྣམས་སོ་སོའི་རྒྱལ་ཁབ་ཏུ་བསྐྱལ་རྒྱུའི་
གོ་སྐབས་གནང་རྒྱུའི་བསམ་འཆར་བཏོན་པ་ཡིན། འོན་ཀྱང་དེ་རྗེས་ངའི་
སྐད་ཆ་ལ་འགྱུར་བ་ཐེབས་ཤིང་། པྲཱིདཱི་ལ་ཕོག་ཐུག་འགྲོ་རྒྱུའི་སྐད་ཆ་
འབྲི་འགོ་ཚུགས་པ་རེད། སྐྱབས་བཅོལ་དུ་བསྡད་རིང་པྲཱིདཱི་ནས་རང་
གིས་བྱས་པའི་ནོར་འཁྲུལ་དང་མི་དགེ་བ་རྣམས་ཀྱི་འབྲས་བུ་མྱོང་ཞིང་།
ཕལ་ཆེར་གནོང་འགྱོད་ཀྱང་ཅུང་ཟད་བྱུང་ཡོད་ཀྱི་རེད། འོན་ཀྱང་གལ་
ཏེ་རྒྱལ་ཁབ་ནང་ཕྱིར་ལོག་བྱེད་པ་ཡིན་ན་ཁོང་ལ་སྲིད་དོན་འཁྲབ་རྒྱུའི་
གོ་སྐབས་གནང་མི་འོས།
འཛིན་སྐྱོང་བ་སྡེ་ཚན་ནས་མི་རབས་གཞོན་པ་རྣམས་ལ་པྲཱིདཱིའི་སྐོར་
ཤེས་རྒྱུ་དང་གྲོས་བསྡུར་བྱེད་རྒྱུ་བཀག་འགོག་བྱེད་ཀྱི་ཡོད་པ་དེ་ཉེན་ཁ་
ཅན་ཞིག་རེད་ཅེས་ངས་མུ་མཐུད་དེ་བྲིས་པ་ཡིན། དེ་ལྟར་བྱས་པ་ལས་
པྲཱིདཱིའི་སྙན་གྲགས་ཀྱི་ཁྱབ་སྤེལ་ལ་ཕན་ཐོགས་ཡོང་བའམ་ལྷ་སྒྲུང་ལྟ་བུ་
ཞིག་ལ་འདེགས་སྲིད་པ་རེད། ངའི་སྐད་ཆ་འདིའི་སྒྲུབ་བྱེད་དུ། ཐ་ཝན་
གྱི་དབུས་གཞུང་ནས་བྱེད་སྟངས་དེ་ལྟར་བྱས་པ་ལས་ན་གཞོན་རྣམས་དུ་
མའོ་ཚེ་ཏུང་ལ་ལྷག་པར་དུ་དགའ་ཞེན་བྱེད་པའི་ལམ་དུ་འཁྲིད་པ་རེད།
མང་ཚོགས་ཀྱིས་སུ་ལ་གུས་བཀུར་བྱེད་དགོས་མིན་གསལ་པོར་ཤེས་ཀྱི་
ཡོད་རྐྱེན། བརྙས་སྨད་བྱེད་མི་རུང་ཞེས་ངས་ཐཱཨཻའི་གཞུང་འཛིན་སྡེ་
ཁག་ལ་འབོད་བསྐུལ་བྱེད་པ་ཡིན།
མཐའ་མ་དེ་ལ་ངས་གཞུང་འཛིན་སྡེ་ཁག་ནས་སེམས་ཕྲལ་ཞིག་ལ་
བརྟེན་ནས་པྲཱིདཱི་བེད་སྤྱོད་ལོག་པ་གཏོང་གི་འདུག་ཅེས་གླེང་ལོང་བྱེད་པ་
ཡིན། སྲིད་དོན་གྱི་རན་འཚམས་དང་སྐབས་འཚོལ་ཁོ་ནའི་རྒྱུ་མཚན་གྱིས་
སྤྱི་ཚོགས་སམ་སྲིད་དོན་གྱི་མ་འགྲིག་པ་ཆ་ཚང་གི་ཉེས་པ་པྲཱིདཱིའི་སྒང་ལ་
འགེལ་བ་རེད། རྒྱལ་པོའི་ཁྱིམ་ཚང་གི་འཚོ་གནས་དང་ཡུན་གནས་ཡན་
ཆད་པྲི་དཱིའི་སྟེང་དུ་གནས་པ་ལྟར་རེད། པྲཱིདཱིའི་ཤེས་ཡོན་དང་གཏིང་
ཟབ་པའི་ཉམས་མྱོང་རྣམས་གཞུང་གིས་བེད་སྤྱོད་དང་ཁེ་ཕན་ལེན་ཚུལ་
ངེས་པར་དུ་ཤེས་དགོས་རེད་ཅེས་ངས་བསམ་འཆར་འདོན་པ་ཡིན། དཔེར་
ན། པྲཱིདཱིས་ངོ་ཤེས་ཡག་པོ་ཡོད་པའི་རྒྱ་ནག་དང་བྱང་ཝིཡཏནཱམ་གཉིས་
ཀྱི་སྐོར་གལ་ཆེ་བའི་གནས་ཚུལ་མང་པོ་མཁོ་སྤྲོད་བྱེད་ཐུབ་པ་རེད།
ཀོམོན་པིཔུལ་གྱི་གླེང་བརྗོད་ལས་དཱི་ཌེཝིལས་ཌིསཀས་ཀྱི་བསྐྱར་ཞིབ་
དེ་ང་སྨྱོས་པ་ལྟར་གྱི་ཧ་ཅང་གི་མི་འཆམ་བཟོ་བ་དང་གདུག་རྩུབ་ཅན་ཡིན།
འོན་ཀྱང་ཉེ་ལམ་གྱི་གླེང་བརྗོད་དེས་ཐོག་མ་ནས་རྨས་པའི་པྲཱིདཱིར་ད་དུང་
བརྙས་སྨད་བྱེད་པ་བཞིན་ཆགས་པ་དང་། ཁོང་གིས་ཡ་ལན་ཞིག་མ་སློག་
པར་ངའི་སྐྱོན་བརྗོད་མང་པོ་དེ་དག་བཟོད་སྒོམ་བྱེད་མི་ཐུབ་པ་ངས་ཤེས་
ཐུབ། པྲཱིདཱི་ནས་ཕྱི་ལོ་༡༩༧༢ ཟླ་༦ ཚེས་༢༤ ཉིན་མི་མང་གི་
ཚོགས་པ་དང་ཐཱཨཻའི་མང་གཙོའི་འབྱུང་ཁུངས་ཀྱི་སྐོར་(On the
OriginsofthePeople'sPartyandThaiDemocracy)ཞེས་པ་
ཤོག་གྲངས་ ༥༥ ཅན་གྱི་དེབ་ཅིག་དཔར་སྐྲུན་བྱེད་པ་རེད། ཁོང་གིས་
ཕལ་ཆེར་ཤོག་གྲངས་བདུན་ཙམ་ངར་དམའ་འབེབས་བྱེད་རྒྱུར་བཏང་བ་
དང་། བརྩེ་གདུང་ཅན་གྱི་ཚིག་ཚོགས་གཞན་དང་ལྷན་དུ་ང་ལ་“གཞན་
གྱིས་སྡང་བའི་ལྐོག་ཟ་རུལ་སུངས་ཅན་གྱི་སྐུ་དྲག་གི་ཆག་རོ་དང་སྤྱི་ཚོགས་
ཀྱི་གཞན་རྟེན་སྲིན་བུ་དང་རང་རྒྱལ་ཅན་དང་རང་འདོད་ཅན་རོ་དང་མི་
གཙང་བ་ཟ་བའི་སྲོག་ཆགས་ཞེས་བཤད་པ་རེད།’ རང་ཉིད་ལ་ཞིབ་འཇུག་
བྱེད་སྐབས་འགྲེལ་བཤད་འདི་རྣམས་ང་ལ་རན་པོ་ཞིག་ཡིན། འོན་ཀྱང་
སྐབས་དེ་དུས་བཀླགས་རྗེས་ང་ཁོང་ཁྲོའི་སྨོས་པ་རེད། དེའི་རྗེས་འབྲས
སུ་ང་རང་རྩོམ་སྒྲིག་པ་ཡིན་པའི་དུས་དེབ་ཕཱཅར་ནང་དམའ་འབེབས་ཀྱི་
ཕར་རྒོལ་བྱེད་པ་ཡིན། ཤོ་འཕེན་ཚར་བ་རེད། མཐོང་ཚུལ་ལ་ང་དང་
པྲཱདཱི་གཉིས་ཉེ་བའི་དུས་ལ་འཆམ་པོ་ཆགས་མི་ཐུབ་པ་རེད།
རྙོག་ཟིང་ཅན་གྱི་དུས་སྐབས་འདིར་པུཨཻ་ཨཱུངཕཱཀོརྣ་གྱིས་ཀེམབྲིཇ་
མཐོ་སློབ་ནང་སློབ་འཁྲིད་གནང་གི་ཡོད་པ་དང་མཇལ་འཕྲད་བྱུང༌། ཁོང་
གིས་པྲཱིདཱི་ནས་ངའི་སྟེང་དུ་སྒེར་གྱི་སྐྱོན་འཛུགས་བྱེད་པ་དེ་ཡག་པོ་མིན་
པ་དང་། རྙོག་ཟིང་འདིའི་འགན་དཀྲི་ང་ལས་པྲཱདཱི་ལ་ཤུགས་ཆེ་བ་ཡོད་
ཅེས་དང༌། ངའི་ཌེཝིལས་ཌིསཀས་ཀྱི་བསྐྱར་ཞིབ་དེས་པྲཱིདཱི་ལ་ཁོང་ཁྲོ་
ཤུགས་ཆེ་སློང་འདུག་ཅེས་པུ ཨཻ་ནས་གསུངས། འོན་ཀྱང་ཁོང་གིས་པྲཱིདཱིའི་
སྙོན་འཛུགས་ལ་དོན་མེད་ཡ་ལན་བསློགས་ཏེ་རྙོ་ག་ཟིང་ཆེ་རུ་གཏོང་པ་
དེར་ང་ལ་གཤེ་སོང་། ངོས་གཉིས་ཀྱི་གླེང་མོལ་གྱི་བར་བར་དུ་པུཨཻ་ནས་
པྲཱདཱི འི་སྐོར་གླེང་གི་འདུག ཁོང་གིས་ཁོང་གིས་ཇི་ཙམ་ཤེས་པ་ལ་ལྟར་
ན་རྒྱལ་པོའི་འཆི་རྐྱེན་ལ་པྲཱདཱིའི་འབྲེལ་བ་རྩ་བ་ནས་མེད་”ཅེས་དང་། “འོན་
ཀྱང་ཁྱེད་རང་ནས་དེ་ལྟར་ངོས་ལེན་མི་གནང་རྒྱུའི་ཐོབ་ཐང་ཆ་ཚང་ཡོད་
ཅིང༌། ངོས་གཉིས་ཀྱིས་པྲཱིདཱིའི་སྟེང་འཛིན་སྟངས་ཐ་དད་ཡོད་པ་དེས་
གྲོགས་པོའི་འབྲེལ་བ་འགལ་རྐྱེན་གང་ཡང་མིན། ངའི་བསམ་ཚུལ་ལ་དོན་
དངོས་སུ་ངོས་གཉིས་ཀྱི་ལས་དོན་མང་པོ་ཞིག་ལ་ལང་ཕྱོགས་ཐ་དད་ཡོད་
པས། དེ་ཐོག་གོ་བསྡུར་བྱེད་དགོས་འདུག’ཅེས་མུ་མཐུད་ནས་གསུངས།
ངོས་གཉིས་འགྲོགས་ཡུན་རིང་ངས་མཁྲེགས་པོར་འཛིན་པའི་རྒྱལ་པོ་
འཆི་རྐྱེན་ཐོག་པྲཱིདཱིའི་ཆ་ཤས་ཡོད་པའི་བསམ་ཚུལ་འཇོག་རྒྱུའི་པུཨཻ་ནས་
ནན་སྐུལ་བཙན་དབང་གཏན་ནས་བྱེད་མ་མྱོང་། སྲིད་དབང་སྒེར་འཛིན་
པ་ཐཱནིན་གྱི་དུས་སུ་ངོས་གཉིས་ཀ་དབྱིན་ཡུལ་དུ་སྐྱབས་བཅོལ་ཡོད་སྐབས་
སུ་ངས་ཁོང་ནས་པྲཱིདཱིའི་སྐོར་མང་པོ་ཤེས་སོང༌། ཁོང་གིས་ཚར་གཅིག་
ང་ལ་ཁོང་མཉམ་པེརིས་ལ་བསྐྱོད་དེ་པྲཱིདཱི་ཐུག་འཕྲད་བྱེད་འདོད་དམ་ཞེས་
སྐད་ཆ་དྲིས་པ་རེད། སྔ་མོ་ཡོད་པའི་ཞེ་འཁོན་དེའི་རྐྱེན་པས་ངས་མིན་
ཞེས་ལན་སྤྲད་པ་ཡིན་ལ། སེམས་གཏིང་ནས་འཇིགས་སྣང་ཞིག་ཡོད་
པ་ནི། ང་དེར་འབྱོར་སྐབས་པྲཱིདཱིས་རང་གི་སྡོད་ཁང་ནས་ཕྱིར་སྐྲོད་བྱེད་
མི་ཡོང་ངམ་སྙམ་པ་ཡིན།
མཐའ་མ་དེ་ལ་པྲཱིདཱིའི་སྐོར་མཁྱེན་ཡོན་ཕྱུག་པའི་ཁོང་གི་ཕྱག་རོགས་
དང་གྲོགས་པོ་མང་པོ་ཞིག་ངས་ངོ་ཤེས་ཀྱི་ཡོད་པ་རྣམས་ལས་པྲཱིདཱིའི་གནས་
ཚུལ་ཤེས་རྒྱར་བེད་སྤྱད་རྒྱུའི་བསམ་བློ་འཁོར་བ་རེད། གལ་འགངས་
ཆེ་བའི་རྒྱལ་པོའི་འཆི་རྐྱེན་གྱི་སྐོར་ལ་ངས་ཁོང་ཚོའི་བསམ་ཚུལ་ཤེས་
པར་འདོད་པ་ཡིན། དེ་དང་མཉམ་དུ་ངས་རྒྱལ་པོ་བཀྲོངས་པའི་གནས་
ཚུལ་གྱི་འབྱུང་ཁུངས་རིམ་པ་དང་པོ་དང་རིམ་པ་གཉིས་པ་རྣམས་ཀློག་པ་
དང་ཡང་བསྐྱར་བཀླག་རྒྱུར་འགོ་འཛུགས་བྱེད་པ་ཡིན། ར་སྤྲོད་དཔང་
པོ་གསར་པའང་རྙེད་སོན་བྱུང་། དཔེར་ན། རྒྱལ་པོ་བཀྲོངས་པའི་ཁྲིམས་
གཅོད་ཀྱི་ནང་གཞུང་གི་དཔང་པོ་ལྟེ་བ་ཊཱི་སྲིསུཝན་གྱིས་ཁྲིམས་དཔོན་གྱི་
མདུན་དུ་རྫུན་བཤད་ཡིན་པའི་ཁས་ལེན་བྱས། དེའི་སྟེང་དུ་རྒྱལ་པོའི་
སྐུ་ཕུང་བརྟག་དཔྱད་པ་དམག་ཆེན་གྱི་རྗེས་ཀྱི་སིཡཱམ་ནང་གི་ཨ་རིའི་
གཤག་བཅོས་སྨན་པ་ཨ་རིའི་གཞུང་ཚབ་པའི་ཆུང་མས་གཙོས་མི་མང་པོ་
ལ་ངོ་མཇལ་བཅར་འདྲི་ཞུས་པ་ཡིན། ཨ་རིའི་གཤག་བཅོས་སྨན་པས་
ང་ལ་ཐག་ཆོད་པོས་རྒྱལ་པོ་ལྐོག་གསོད་བྱས་པ་མ་རེད་ཅེས་དང་། ཁྲིམས་
གཅོད་དེའང་དགོད་བྲོའི་ཟློས་གར་ཞིག་རེད་ཅེས་གསུངས། ར་སྤྲོད་དཔང་
པོ་འདི་དང་གཞན་མང་པོས་གསར་ད་ཤེས་པ་ལ། ངས་ཌེཝིལས་ཌིསཀས་
ཀྱི་བསྐྱར་ཞིབ་ནང་མཛུབ་སྟོན་བྱས་པ་དེ་རྩ་བ་ནས་ནོར་བ་ཅན་ཞིག་ཡིན་
པ་རེད།
ཕྱི་ལོ་༡༩༧༣ ཟླ་༡༠ ཚེས་༡༤ དང་ཕྱི་ལོ་༡༩༧༦ ཟླ་༡༠
ཚེས་༦ གི་འཇིགས་སྣང་ཆེ་བའི་ཉིན་མོ་ལས་རྒྱལ་ཁབ་ཀྱི་སྲིད་གཞུང་
གི་འཛིན་སྐྱོང་ལ་བྱམས་བརྩེ་དང་ཆོས་ཀྱི་སློབ་སྟོན་ཛ་དྲག་པོས་དགོས་
པ་ཡིན། འཛིན་སྐྱོང་བ་རྣམས་ཀྱི་ལྐོག་ཟ་རུལ་སུངས་དང་མགོ་སྐོར་དང་
དབང་ཆ་བེད་ལོག་རྣམས་སྒྲིག་འཛུགས་ཀྱི་ངོ་བོར་ཆགས་ཏེ་ཡོད་པས།
ཁོང་རྣམས་ཀྱི་སེམས་ཤུགས་དང་བཟང་སྤྱོད་རྣམས་ཀྱི་ཐད་དྲི་བ་སློང་འགོ་
ཤུགས་ཆེ་རུ་བཏང་བ་ཡིན། ངར་ཐག་ཆོད་པ་ལ་རང་རྐྱ་འཕེར་བའི་རྒྱལ་
པོའི་སྲིད་དབང་དང་སྐུ་དྲག་གྲལ་རིམ་གྱིས་སྤྱི་ཚོགས་བདེ་ཐབས་དང་དྲང་
ཁྲིམས་ཀྱི་ཐད་ཕན་ཐོགས་ཅི་ཡང་ཡོང་མི་ཐུབ།
པྲཱིདཱི་དང་ཐད་ཀར་འབྲེལ་བ་མེད་ཀྱང་ཁོང་གི་གནས་ཚུལ་རྣམས་
གྲོགས་པོ་ཞིག་གི་བརྒྱུད་ངར་འབྱོར་གྱི་ཡོད་(ཁོང་པྲཱིདཱིའི་གྲོགས་པོ་ཞིག་
ཀྱང་ཡིན།) པྲཱིདཱི་ནས་རང་གི་དེབ་ནང་ང་ལ་རླུང་ལང་པོས་དམའ་འབེབས་
བྱེད་པ་དེ་ཁོང་གི་བུ་ཕྲུག་འགའ་ཞིག་གིས་སྐྱོན་བརྗོད་བྱེད་པ་རེད་ཅེས་
གྲོགས་པོ་རྣམས་ཀྱིས་བརྗོད་ཀྱི་འདུག པྲཱིདཱི་དང་གཅིག་མཚུངས་ཀྱིས་
བདེན་པ་དང་རང་དབང་དང་དྲང་ཁྲིམས་ཀྱི་འཐབ་རྩོད་བྱེད་པ་སུལཀ་
ཤིཝརཥ་ལ་ཁོང་གིས་དགྲ་བོ་བཟོས་པ་ནོར་འཁྲུལ་ཡིན་པའི་བསམ་ཚུལ་
ཁོང་གི་བུ་ཕྲུག་རྣམས་ལ་ཡོད། ཁོང་རྣམས་ཀྱིས་མཛུབ་སྟོན་བྱེད་པ་ནི།
རང་ཉིད་དང་མོས་མཐུན་ཕལ་ཆེར་བྱེད་པ་ཁོ་ན་དང་འགྲོགས་འདྲིས་བྱེད་
པ་ལས་པྲཱིདཱི་རང་ཉིད་ཁེར་རྐྱང་ལྷག་གི་ཡོད། སྤྱི་ཚོགས་གོང་སྤེལ་སླད་
འཐབ་རྩོད་བྱེད་ཕྱིར་མི་མཐུན་པའི་ཆ་ཤུགས་ཆེན་པོ་ཡོད་པའི་སུལཀ་དེ་
ཕན་ཐོགས་ཆེ་བའི་རོགས་པ་ཞིག་ཆགས་སྲིད་པ་རེད་ཅེས་ཁོང་ཚོས་པྲཱིདཱི་
ལ་བརྗོད་པ་རེད། བློ་བསམ་རྒྱ་ཆེ་བའི་བྱེད་སྟངས་བཀུར་འོས་ཞིག་ལ།
ཁོང་གིས་རང་གི་བུ་ཕྲུག་རྣམས་ཀྱི་སློབ་སྟོན་ལ་ངོས་ལེན་བྱེད་པ་རེད་ཅེས་
ང་ལ་རྗོད་མཁན་བྱུང༌། དེ་རྗེས་པྲཱིདཱི་ནས་འཆར་ཅན་དུ་རང་གི་ཉེ་བའི་
འབྲི་རྩོམ་རྣམས་རང་གི་ཆུང་མའི་མིང་ཐོག་ཏུ་ང་ལ་བསྐུར་བ་རེད།
མཚམས་རེ་འབྲི་རྩོམ་དེ་དག་འབྱོར་མཁན་ང་རང་ཐོག་མ་ཡིན་གྱི་རེད།
པྲཱིདཱི་ནས་ཞི་འགྲིགས་ཀྱི་འདུན་པ་བཏོན་པ་རེད། ཁོང་གིས་ཅིའི་
དོན་དུ་རང་གི་སྙན་གྲགས་ཀྱི་རྣམ་པ་ཀུན་ཏུ་སྲུང་སྐྱོབ་ཕྱིར་ཁྲིམས་དང་
འབྲི་རྩོམ་ལག་བསྟར་བྱེད་པ་ངས་ག་ལེར་རྟོགས་པ་རེད། སྤྱི་ཚོགས་ཀྱི་
མི་དྲང་བའི་ཁྲིམས་དང་འགྲེལ་བརྗོད་ཀྱིས་མི་ལང་བའི་གཞུང་འཛིན་སྡེ་
ཚན་གྱི་གདུག་རྩུབ་དྲག་པོའི་གནོད་འཚེ་ཕོག་པ་པྲཱིདཱི་ཡིན་པ་ངས་ཤེས་
ཚོར་བྱུང་། ངས་ཁོང་གི་བར་གེགས་ལ་ཚོར་ཤུགས་ཡོད། ཕྱི་ལོ་༡༩༧༠
ནང་བྱུང་རབས་ཀྱི་སྟེང་ནས་བཤད་ན་སྐབས་དེ་དུས་ངའང་དཀའ་ངལ་
དེ་མཚུངས་མྱོང་བཞིན་ཡོད་ཅིང༌། ངའི་སྙན་གྲགས་ལ་ཤུགས་ཆེས་དོ་
ཕོག་གཏོང་བ། ངའི་དེབ་ཀྱི་ཚོང་ཁང་མེར་བསྲེགས། ཁྲིམས་ཀྱིས་མ་
བཅིངས་པའི་སྟེང་ནས་ངའི་ཆུང་མ་བཙོན་འཇུག་བྱེད་ཉེན་ཡོད་པ་དང་།
ང་རྒྱལ་ཁབ་ནས་སྤྱུག་པ་སོགས་ཡིན། པྲཱིདཱིས་མྱངས་བ་དང་མྱོང་བ་ལ་
བསྡུར་ན་ངའི་ཐོག་ཏུ་བབས་པའི་དྲང་བདེན་མ་ཡིན་པའི་ལས་འདི་དག་
ཆུང་ཆུང་ཡིན་ལ། བཟོད་སྒོམ་བྲལ་བའི་ཚོར་བ་ཞིག་ཡོང་གི་འདུག
ཕྱི་ལོ་༡༩༧༦ ནས་ཕྱི་ལོ་༡༩༧༧ བར་གྱི་ཐཱནིན་གྱིས་སྲིད་དབང་
སྒེར་དུ་འཛིན་པའི་སྐབས་སུ་ང་དབྱིན་ཡུལ་དང་ཨ་རི་དང་ཀེནཱཌཱ་རྣམས་
སུ་ཕར་ཚུར་སྐྱབས་བཅོལ་བའི་རླུང་གིས་དེད་དེ་གནས་འཁོད་པ་རེད། ང་
སིཡཱམ་ལ་ལོག་རྒྱུའི་ཆོག་མཆན་ཕྱི་ལོ་༡༩༧༨ ལོར་སྤྲད་པ་རེད། རྒྱལ་
ཁབ་ལ་འཁོད་མཚམས་རང་ཉིད་ལས་མེད་པ་ཞིག་ཆགས་པ་རེད། སྟབས་
ལེགས་པ་ཞིག་ལ་ལོ་རྒྱུས་སྨྲ་བ་གྲགས་ཅན་ཞིག་དང་རྒྱལ་པོ་རཱམ་ལྔ་པའི་
ཕྱག་གཡས་པ་རྒྱལ་སྲས་ཌམརོངྒ་གི་སྐོར་རིགས་གཅིག་རྐང་འཛིན་གྱི་རྗེས་
ཀྱི་སློབ་སྦྱོང་རྣམས་བྱེད་རྒྱུའི་སློབ་ཡོན་ཞིག་ཨརིའི་སྤྱི་ཚོགས་ཚན་རིག་
གི་ཉམས་ཞིབ་ལས་ཁུངས་(AmericanCouncilofSocialScience
Research) ནས་གནང་སོན་བྱུང༌། ཉམས་ཞིབ་འདིའི་གྲུབ་འབྲས་དེབ་
གཟུགས་སུ་ཡོད་ཅིང་། ཐེངས་དང་པོར་པྲཱིདཱིའི་སྐོར་ཡག་པོ་ཞིག་སྔོན་
གླེང་དུ་བྲིས་པ་ཡིན། བཤད་མ་དགོས་པ་ཞིག་ལ། འགྲེལ་བརྗོད་ཡག་
པོ་འདི་རང་ཉིད་ནས་འཚོལ་ཞིབ་བྱས་པའི་དངོས་གནས་དང་ར་སྤྲོད་དཔང་
པོའི་སྟེང་དུ་གཞི་བཅོལ་བ་ཡིན།
ཕྱི་ལོ་༡༩༧༨ ནས་ངས་པྲཱིདཱི་སྐོར་རམ་ཁོང་གིས་བྲིས་པ་རྣམས་
ལ་ཀློག་རྒྱུ་འགོ་འཛུགས་བྱེད་པ་ཡིན། ངོས་ལེན་བྱེད་དགོས་པ་ཞིག་ནི།
ཁོང་གི་འབྲི་རྩོམ་འགའ་ཞིག་ཧ་ཅང་གིས་རྟོགས་ཁག་པ་དང༌། གཞན་རྣམས་
ཤེས་རྩལ་གྱིས་ཕྱུག་པའི་སྟེང་དུ་བཞད་གད་ལྡན་པ་བྲིས་འདུག འོན་ཀྱང་
རྣམ་པ་ཀུན་ཏུ་ངས་ཁོང་གི་བསམ་ཚུལ་ལ་ངོས་ལེན་བྱེད་ཀྱི་མེད། ཁོང་
གི་འབྲི་རྩོམ་དང་བསམ་ཚུལ་ཁག་ལ་སློབ་སྦྱོང་དང་། ར་སྤྲོད་དཔང་པོ་
གསར་པ་རྣམས་ཀྱིས་ག་ལེར་ངའི་ཞེ་འཁོན་རྣམས་རྩ་བ་ནས་མེད་པ་ཆགས་
པ་ཡིན།
ཕྱི་ལོ་༡༩༨༠ ཟླ་༥ པའི་ནང་རྒྱལ་པོ་རཱམ་བརྒྱད་པའི་འཆི་རྐྱེན་
སྐོར་ཁྲིམས་གཅོད་གསར་པ་(New Rulings on the Death of King
Rama VIII) ཞེས་པའི་ཕྱག་དེབ་ཀྱི་འདྲ་ཡ་ཞིག་ང་ལ་འབྱོར་བྱུང༌།
ཟླ་བ་དེའི་ནང་སྐྱེས་པའི་པྲཱིདཱིའི་དགུང་ལོ་བརྒྱད་ཅུར་སོན་པའི་རྟེན་འབྲེལ་
སྲུང་བརྩི་ཞུ་ཕྱིར་ཕྱག་དེབ་དེ་དཔར་སྐྲུན་ཞུས་འདུག དེབ་དེ་ཐོག་མར་
ང་ལ་འབྱོར་དགོས་པ་སྐུ་ལྕམ་པཱནསུཁ་ནས་འབད་རྩོལ་གནང་ཡོད་པ་ང་
ལ་བཤད་མཁན་བྱུང་། རྒྱ་ནག་ལ་བསྐྱོད་དེ་ཕྱིར་ལོག་ཟིན་ཚར་ཙམ་སྟེ་
ཕྱི་ཟླ་༥ ཚེས་༡༡ དགོངས་དྲོ་ཕྱི་པོ་ཞིག་ལ། ཐང་ཏོག་ཙམ་ཆད་
འདུག་ཀྱང་། དོ་སྣང་དང་དྭང་འདོད་ཆེན་པོས་སང་ཉིན་གྱི་ཞོགས་པ་སྔ་
པོའི་བར་དུ་ངས་དེབ་དེ་ཆ་ཚང་བཀླགས་པ་ཡིན། དེབ་དེས་ངའི་བློ་སེམས་
ནང་ཡུན་རིང་ནས་འཚངས་པའི་སླུ་བྲིད་དང་རང་སྡེར་ཞེན་ཆགས་ལས་
གྲོལ་ཕྱིར་ཕུད་རྒྱག་ཐ་མ་དེ་ཐེབས་པ་དང༌། སེམས་ནད་དེ་བཞིན་ཡོང་
རྐྱེན་ལ་སིཡཱམ་རཐ་ཀྱི་རྒས་འཁོགས་དེའི་ཡང་ཆ་ཤས་ཡོད།
དེའི་ཕྱི་ཉིན་དུས་ཚོད་མང་ཆེ་བ་ཞིག་ངས་པྲཱདཱིའི་ངོས་འཛིན་ལ་ནོར་
འཁྲུལ་དང་ལས་མ་རུང་བ་བྱས་པ་དག་ལ་སེམས་ངལ་ཆེན་པོས་འགྱོད་པ་
དང་། དེ་ལས་ཤུགས་རྐྱེན་བྱུང་བ་རྣམས་ཇི་ལྟར་སེལ་དགོས་པའི་སྐོར་
བསམ་བློ་གཏོང་བ་ཡིན། དེའི་རྗེས་འབྲས་སུ་ངས་བློ་ཁོག་བསྐྱེད་དེ་པྲཱིདཱི་
ལ་དགོངས་སེལ་ཞུ་བའི་ཡི་གེ་ཞིག་བྲིས་ཏེ། ཕྱི་ཟླ་༥ ཚེས་༡༣
ཉིན་སྦྲགས་བརྒྱུད་བསྲིངས་པ་ཡིན། ཡི་གེ་དེའི་ནང་ངས་པྲཱིདཱི་ལ་འགྲོ་
བ་མིའི་ཆེད་དུ་མུ་མཐུད་ནས་བདེན་པ་དང་དྲང་ཁྲིམས་ཆེད་འཐབ་རྩོད་
གནང་ཕྱིར་སྐུ་ཚེ་ཡུན་བརྟན་དང་སྐུ་གཟུགས་བདེ་པོ་ཡོང་བའི་རེ་འདོད་
བྱེད་པ་དང་། དེའི་སྟེང་དུ་ཁོང་གི་རྒྱ་ཆེ་བའི་ཡོན་ཏན་དང་ཉམས་མྱོང་
རྣམས་རིམ་པར་བྱུང་བའི་ཐཱཨཻའི་གཞུང་གིས་བེད་སྤྱོད་གཏོང་མ་ཐུབ་པ་
དེར་ངར་ཡིད་མི་རངས་བ་བྱུང་ཞེས་དང༌། དེ་ནས་ཡི་གེའི་སྙིང་པོ་ནི་
འདི་ལྟར།
“འགྱོད་ཤག་དང་བཅས་ཏེ་ངས་ཁས་ལེན་དགོས་པ་ནི། ངའི་བསམ་
ཚུལ་དང་ཚིག་གཉིས་པོས་ཁྱེད་རང་གི་བཟང་སྤྱོད་ཀྱི་དྲང་ཚུགས་ལ་ཚད་
མེད་པའི་གནོད་སྐྱོན་བཏང་ཡོད་པ་རེད། འོན་ཀྱང་ཁྱེད་རང་གིས་དངོས་
ཤུགས་གང་གི་སྒོ་ནས་རྒྱལ་པོའི་འཆི་རྐྱེན་ལ་ཆ་ཤས་བླངས་ཡོད་པ་ངའི་
སྙིང་ཁོང་ནས་ནམ་ཡང་ཡིད་ཆེས་བྱེད་མེད། ངས་རྒྱལ་ཁབ་ཀྱི་ཁྲིམས་
ལུགས་ལ་ཡིད་ཆེས་ཤུགས་ཆེན་པོ་བྱེད་པ་དང་། ཁྱེད་རང་ནག་ཅན་དུ་
སྒྲུབ་པའི་དཀྲོག་གཏམ་འགའ་ཞིག་གིས་ལས་སླ་པོར་མགོ་སྐོར་བཏང་པ་
ཡིན། དཱི་ཌེཝིལས་ཌིསཀས་ནང་བྲིས་པའི་འབྲི་རྩོམ་དེས་ངའི་ཤེས་རྨོངས་
དང་སྔ་མོ་ནས་འཛིན་པའི་ཞེ་འཁོན་རྣམས་གསལ་ཐུབ་ཀྱི་ཡོད། དེ་དུས་
ངའི་ཤེས་ཚོར་མཐུག་དྲགས་པས་ངའི་བསམ་མེད་ཀྱི་འབྲི་རྩོམ་དེས་ཁྱེད་
རང་ལ་སྡུག་བསྔལ་ཚད་ལས་འདས་པ་བསྐྱེད་བཅུག་པ་རེད། ངའི་བསྐྱར་
ཞིབ་དེས་ཌིརེཀ་ཇཡནཱམཱ་ལ་ཡང་ཧ་ཅང་གིས་རླུང་བསླངས་པ་དང་ཕོག་
ཐུག་བྱུང་འདུག་ཅེས་ང་ལ་བཤད་མཁན་བྱུང་། ངས་ཁྱེད་རང་གི་སྐོར་
མང་བ་ཤེས་ཕྱིར་ཌིརེཀ་ལ་ཉན་འཇོག་བྱེད་མེད་པ་དེ་ཕལ་ཆེར་དགོངས་
པ་དྭངས་མི་འོས་པ་ཡིན། དེ་ལྟ་ཡིན་ནའང་གནས་ཚུལ་འབྱུང་ཁུངས་
རིམ་པ་དང་པོ་དང་རིམ་པ་གཉིས་པའི་ཕུང་གསོག་རྣམས་ལ་སློབ་སྦྱོང་བྱས་
པ་དང་། མི་མང་པོ་ངོ་འཕྲད་འདྲི་བརྩད་ཀྱིས་རྒྱལ་པོ་འདས་གྲོངས་ཡ་
མཚན་ཅན་གྱི་སྐོར་ལ་ཧ་ཅང་གི་གཏིང་ཟབ་པའི་ཉམས་ཞིབ་བྱེད་པ་ཡིན།
དེར་གང་བྱུང་མིན་གྱི་གནས་ཚུལ་སྔ་མ་ལས་གསལ་བ་ཤེས་པའི་ང་ལ་
བསམ་ཚུལ་ཡོད། ཊཱི་སྲིསུཝན་གྱི་དཔང་པོ་གོ་ལོག་པ་ལས་དམིགས་བསལ་
གྱི་ཕན་ཐོགས་ཆེན་པོ་བྱུང་བ་དང༌། ངས་རྒྱུན་དུ་དཔང་པོ་འདིའི་བཟང་
སྤྱོད་ལ་དྭོགས་པ་བྱེད་ཀྱི་ཡོད་་་་་(འདི་དང་ར་སྤྲོད་དཔང་པོ་གསར
པ་གཞན་རྣམས་ཀྱིས་)ཐཱཨཻའི་ཁྲིམས་ལུགས་སྒྲིག་གིས་མ་བཅིངས་པ་དང་
ཡིད་བརྟོན་མེད་པ་གསལ་སྟོན་ཆགས་པ་རེད།་་་་་”
“སྐབས་མང་པོར་ཁྱེད་རང་གི་སྙན་གྲགས་ལ་བརྙས་སྨད་བྱེད་པར་
དགོངས་སེལ་ཞུ་ཡི་ཡོད། དུས་སྐབས་ཀྱི་གནང་བ་བྱུང་ན། པེརིས་ན
ཁྱེད་རང་གི་བཞུགས་ཁང་དུ་རང་ཉིད་དངོས་སུ་བྱོན་ཏེ། སེམས་གཏིང་
ནས་དགོངས་སེལ་དང་གུས་བཏུད་ཞུ་འདོད་ཡོད།’
པྲཱིདཱི་དང་ངོས་གཉིས་ཀྱི་བར་འབྲེལ་མཐུད་པ་པུཨཻ་ཨཱུངཕཱཀོརྣ་དང་
སུཔཱ་སིརིམཱནོན་དང་ཀརུནཱ་ཀུསཱལཱསི་སོགས་མང་པོ་ལ་ཡི་གེ་འདིའི་འདྲ་
བཤུས་བཏང་བ་ཡིན། གུས་བཀུར་འོས་པ་ཞིག་ལ། ཁོང་རྣམས་ནས་
རང་གི་བསམ་ཚུལ་ངའི་སྟེང་དུ་ནམ་ཡང་འགེལ་མ་མྱོང་ལ། ངའི་ལྟ་
ཕྱོགས་དེར་མཐོང་ཆུང་ཡང་བྱེད་མ་མྱོང་། གཅིག་གིས་སྤྲོས་མེད་ཀྱིས།
མི་གང་ཞིག་ཇི་ཙམ་གྱི་ཤེས་རིག་བཀྲ་ཡང༌། མིག་མདུན་གྱི་སྐྲའི་ཉག་
མ་གཅིག་གིས་བྲག་རི་ཆེན་པོ་མཐོང་བ་ལ་སྒྲིབ་པར་བྱེད་པ་བཞིན་ཡིན་
ཞེས་གསུངས། ངས་སྐྲའི་ཉག་མ་གཅིག་པོ་དེ་མིག་གི་མདུན་ནས་བསལ་
ཟིན་ཞེས་དགའ་ཚོར་དང་བཅས་ཏེ་བཤད་རྒྱུ་ཡིན། དངོས་གནས་རང་
པྲཱིདཱིས་གཟི་བརྗིད་ལྡན་པའི་བྲག་རི་དེ་མཚོན་གྱི་ཡོད།
བདུན་ཕྲག་མང་པོའི་རྗེས་སུ་ཟླ་༦ ཚེས་༢༣ འཁོད་པའི་པྲཱིདཱིའི་
ཡིག་ལན་འབྱོར་སོང་། ཁོང་གིས་ངའི་མཚམས་འདྲི་ལ་ཐུགས་དགྱེས་
པོ་བྱུང་ཞིང་། དེ་བཞིན་གྱི་གལ་འགངས་ཆེ་བ་ཁོ་རང་ཉེས་མེད་ཡིན་པ་
ཤེས་རྟོགས་བྱུང་བ་དེ་ཡིན་ཞེས་བཀོད་འདུག ངའི་ནག་ཉེས་ཀྱི་བསམ་
ཚུལ་ཡང་དུ་གཏོང་ཕྱིར་ཁོང་ནས། ངའི་བྱས་ཉེས་དག་ལ་ཐུགས་དྭངས་
བྱུང་ཞིང་། གནོང་འགྱོད་བྱེད་པ་དེ་དགའ་བསུ་འོས་པ་ཞིག་རེད་ཅེས་
དང་། རང་གི་བྱ་སྤྱོད་དང་གོ་རྟོགས་ལོག་པ་ལས་འབྲས་བུ་ལོག་པར་བྱུང་
བ་དེ་བཟོ་བཅོས་དང་ཁས་ལེན་བྱེད་མི་ཉུང་ཉུང་རེད་ཅེས་ནན་ཏན་དུ་
གསུངས། ཡི་གེའི་མཇུག་བསྡོམས་སུ་པྲཱིདཱིས། ‘ཁྱེད་རང་གི་ཉེས་འཛུགས་
ལ་མི་འཚམས་པའི་ལན་འདེབས་བྱེད་པ་དེ་ནོར་འཁྲུལ་ཅན་ཞིག་ཡིན་པའི་
བསམ་ཚུལ་ཡོད་བརྟེན། ངས་ཐུགས་དགོངས་དྭངས་བར་གནང་རོགས་
ཞེས་ཞུ་ཡོད་ཅེས་གསུངས།” པྲཱིདཱི་ནི་བསྔགས་འོས་པའི་ཡ་རབས་དང་
སྙིང་རྗེ་ཅན་དང་བསམ་ཤེས་ཡོད་པ་ཞིག་ཡིན་པ་གསལ་པོ་རེད། བསྡུ་
ན། ཁོང་ནི་ནང་པ་སངས་རྒྱས་པ་དངོས་གནས་ཤིག་ཡིན།
དེ་ནས་བཟུང་པྲཱིདཱིས་རྒྱུན་དུ་ཕྱག་དེབ་དང་འབྲི་རྩོམ་གསར་པ་རྣམས་
ཁོ་རང་གི་མིང་རྟགས་འོག་ངར་སྐུར་བཞིན་ཡོད། ངོས་གཉིས་ལ་ད་ལྟའང་
ཐུག་འཕྲད་ཀྱི་གོ་སྐབས་མ་བྱུང་། ཕྱི་ལོ་༡༩༨༡ གི་མཇུག་ཙམ་ལ་ང་
ཡོ་རོཔ་ལ་ཡོད་པའི་སྐབས་སུ་བྲུསེལས་ནང་ངའི་གྲོགས་པོ་རྙིང་པ་ཞིག་
དང་ཐུག་འཕྲད་བྱུང༌། སྟེས་དབང་གིས་ངའི་གྲོགས་པོ་དེ་པྲཱིདཱི་དང་ཁོང་
གི་ཆུང་མ་ལ་འདྲིས་པོ་འདུག པེརིས་ནང་ཡོད་པའི་པྲཱིདཱི་ལ་ཁ་པར་གཏོང་
རྒྱུའི་ཁོང་གི་སློབ་གསོ་བྱུང༌། སློབ་སྟོན་བཞིན་ཕྱི་ཟླ་༡༡ ཚེས་༡
ཉིན་པེརིས་ཀྱི་གནམ་ཐང་དུ་གནམ་གྲུ་སྒུག་སྐབས་སུ་ངས་ཁོང་ལ་ཁ་པར་
གཏོང་བ་ཡིན། པྲཱིདཱི་དང་སྐུ་ལྕམ་པཱུནསུཁ་གཉིས་ལ་དུས་ཡུན་རིང་པོའི་
བར་སྐད་ཆ་བཤད་པ་ཡིན། གནས་ཚུལ་གཞན་དང་ལྷན་དུ་པྲཱིདཱིས་བསླབ་
བྱ་རྒྱག་པ་ནི། ངའི་སྒེར་གྱི་སྲུང་སྐྱོབ་ཆེད་དུ་ཐཱཨཻའི་དམག་མི་དང་དེའི
གསང་བའི་ལས་འགུལ་ལ་དོ་སྣང་བྱོས་ཞེས་གསུངས། བཀའ་མོལ་དེའི་
མཐའ་མཇུག་ཏུ་ངར་དགའ་བ་དང་ཚིམ་པ་ཤུགས་ཆེ་སྐྱེ་བྱུང་། (ང་དང་
སྐད་ཆ་ཡུན་རིང་ཙམ་བཤད་རྒྱུ་མ་བྱུང་བ་དང་ཐུག་འཕྲད་མ་བྱུང་བ་ལས་
པྲཱིདཱི་ལ་འགྱོད་པ་སྐྱེ་འདུག་ཅེས་ངས་རྗེས་སོར་བཤད་མཁན་བྱུང་། ངའི་
སྐད་གདངས་ལས་མི་དབང་ཤུགས་ཅན་ཞིག་ཡིན་པ་མཚོན་གྱི་འདུག་ཅེས་
ཁོང་གིས་གསུངས། མཐའ་མ་དེ་ལ་ངོས་གཉིས་ཐུག་འཕྲད་སྐབས་པྲཱིདཱིས་
བསམ་བློ་མང་པོ་གཏོང་ཡོད་ཀྱི་རེད།)
ཡང་བསྐྱར་དུས་ཚོད་ལ་ཏོག་ཙམ་སྔ་བསྣུར་བྱེད་ན། ཕྱི་ལོ་༡༩༣༠
ནང་ཕརནས་དང་ཐཱཨཻའི་ས་མཚམས་རྩོད་རྙོག་སྐབས་སུ་པྲཱིདཱི་ནས་བྲིས་
པ་དང་དཔར་སྐྲུན་བྱེད་པའི་གློག་བརྙན་གླང་ཆེན་དཀར་པོའི་རྒྱལ་པོ་
(The King of White Elephant) ཞེས་པ་དེ་ཡང་བསྐྱར་བཟོ་བཅོས་
བྱེད་པ་དེ་ཕྱི་ལོ་༡༩༨༠ ལོར་ངས་ཤེས་སོང༌། བཟོ་བཅོས་བྱེད་པའི་
གློག་བརྙན་འདིའི་འདྲ་ཡ་མང་པོ་ཞིག་བཻངཀོཀ་ཏུ་སླེབས་པ་རེད། ཕྲུ་
གུའི་སྐབས་སུ་ངས་གློག་བརྙན་འདི་བལྟས་པ་ཡིན། རྒྱལ་ཁབ་ནས་ཕུད་
པ་རྣམས་ཀྱིས་སྐུ་དྲག་དང་རྒྱལ་པོའི་ཁྱིམ་ཚང་དབར་ཐད་ཀར་འབྲེལ་བ་
ཡོད་པའི་ཆེས་རྙིང་ཞེན་ཅན་གྱི་ཚོགས་པ་དཱི་སིཡཱམ་སོསཻཊིལི་ནང་བཟོ་
བཅོས་ཀྱི་གློག་བརྙན་དེ་བསྟན་འདོད་བྱུང་། པྲཱིདཱིའི་གནང་བ་ཡིག་ཐོག་
ཆོག་མཆན་ཞུས་པ་བཞིན་ཐོབ། དཱི་སིཡཱམ་སོཨཽཊི་ནང་མང་པོ་ཞིག་གིས་
ང་དང་པྲཱིདཱི་དབར་གྱི་འགྲོགས་འདྲིས་འབྱུང་བཞིན་ཡོད་པ་ཤེས་ཀྱི་མེད།
ངས་གློག་བརྙན་འདི་སོསཻཊིའི་ནང་བསྟན་རྒྱུར་འགོག་རྒོལ་མི་བྱེད་པ་གང་
ཡིན་ནམ་ཞེས་མང་པོས་རྣམ་རྟོག་མེད་པར་སྤྱི་མཚུངས་སུ་སྐད་ཆ་འདྲི་
མཁན་བྱུང༌། སོསཻཊི་ལ་གློག་བརྙན་འདིའི་འདྲ་བཤུས་ཉར་ཆོག་པ་དང་།
ནམ་དང་གང་དུ་བསྟན་དགོས་པའི་དབང་ཚད་ཆ་ཚང་ང་ལ་བྱིན་པ་རེད།
དུས་དེ་ནས་སོསཻཊིའི་ནང་ལོ་ལྟར་ངས་གློག་བརྙན་འདི་སྟོན་བཞིན་པ་རེད།
ཕྱི་ལོ་༡༩༨༠ ནང་དུས་རབས་གསུམ་པའི་རཏཱནཱཀོསིན་གྱི་དུས་
སྐབས་ཀྱི་ཐཱཨཻ་བཞིན་བསྡད་པ་(Living Like the Thai in the
ThirdCenturyof the Rattanakosin Era)ཞེས་པའི་དེབ་ཅིག་
བྲིས་ཏེ་དཔར་སྐྲུན་ཞུས་པ་ཡིན། ངས་དེབ་དེ་པྲཱིདཱི་ལ་བསྔོས་ཤིང་སྔོན་
གླེང་ནང་ཁོང་ལ་བསྟོད་བསྔགས་ཞུས་པ་ཡིན། དོན་བསྡུ་ན། འགྲོ་བ་
མིར་ཉེ་བར་མཁོ་བའི་ཁྱད་ཆོས་འགའ་སྟེ་བྱམས་བརྩེ་དང་དྲང་བདེན་དང་
བཟོད་སྒོམ་རྣམས་རཏཱནཱཀོསིན་གྱི་དུས་རབས་གསར་པའི་དུས་སྐབས་ནས་
ཐཱཨཻའི་མི་མང་ནས་འགོ་འཛུགས་བྱ་རྒྱུ་ཡིན་ཞེས་གླེང་བ་དང་། དེ་ནས་
གཞུང་འཛིན་པའི་གྲལ་རིམ་ནས་པྲཱིདཱི་ལ་ཧ་ཅང་གི་མི་དྲང་བའི་བྱ་སྤྱོད་
བྱས་དང་བྱེད་བཞིན་རྣམས་ལ་ངས་རྒོལ་བརྡུང་དྲག་པོ་བཏང་བ་ཡིན།
མཐའ་མར། རྒྱལ་ཁབ་ཀྱི་སྲིད་དོན་པ་བགྲེས་པ་གཅིག་པུ་པྲཱིདཱི་སིཡཱམ་
ལ་ཕྱིར་ལོག་གི་ཆོག་མཆན་གཞུང་འཛིན་པ་མཐོ་རིམ་སྤྱི་ཚོགས་ནས་སྤྲོད་
དགོས་ཞེས་དགོས་འདུན་བཏོན་པ་ཡིན། བྷརམཱའི་དབང་ཤུགས་ཅན་ནཱི་
ཝིན་གྱིས་ཀྱང་ཨུ་ནཱུ་རྒྱལ་ཁབ་ལ་ཕྱིར་ལོག་བྱེད་བཅུག་པ་རེད་ཅེས་ངས་
མཛུབ་སྟོན་བྱེད་པ་ཡིན།
ངའི་གྲོགས་པོ་ཞིག་གི་བརྒྱུད་པྲཱདཱི་ལ་དེབ་དེའི་འདྲ་ཡ་ཞིག་ཐོབ་པ་
རེད། ངའི་འབད་བརྩོན་ལ་བསྔགས་བརྗོད་ཞུ་ཕྱིར་ཕྱི་ལོ་༡༩༨༢ ཟླ་
༢ ཚེས་༡༡ འཁོད་པའི་ཕྱག་བྲིས་ཤིག་པྲཱདཱི་ནས་ངར་བསྲིངས། ལོ་
དེའི་ཕྱི་ཟླ་༨ ནང་པྲཱདཱིའི་པེརིས་ལ་ཡོད་པའི་བཞུགས་ཁང་ལ་བསྐྱོད་
རྒྱུའི་གོ་སྐབས་ཐོབ་པ་ཡིན།ཁོང་ལ་ཐུག་འདོད་ཤུགས་ཆེ་དང་ང་སླེབས་
པར་དགའ་པོ་བྱུང་བ་གསལ་པོ་རེད། ཐུག་འཕྲད་འདི་ཧ་ཅང་གི་བརྗེད་
མི་འོས་པ་ཞིག་ཡིན། ངོས་གཉིས་ནས་གནས་ཚུལ་རྒྱ་ཆེན་པོར་གྲོས་བསྡུར་
བྱེད་ཅིང་། ཕལ་ཆེ་བ་འདས་པའི་བྱུང་བ་དང་འབྲེལ་བ་ཡོད། ངས་དགའ་
མགུར་བྱེད་པ་ལ་པྲཱདཱིའི་དགུང་ལོ་༨༠ ནང་སླེབས་ཡོད་ཀྱང་བློ་རིག་
དེ་རྣོ་ངར་ལྡན་པ་འདུག ཚོད་དཔག་བྱེད་པ་བཞིན་པྲཱ་དཱི་བག་ཡོད་ཅན་
ཞིག་ཀྱང་རེད་འདུག ཉིན་གཉིས་པ་དང་ཐ་མའི་སྐབས་སུ་གྲོས་འཆམ་
བྱུང་བ་ནི། ཕྱི་ལོ་༡༩༨༢ ཟླ་༦ ནང་ལོ་ལྔ་བཅུ་འཁོར་བའི་ཐཱཨཻའི་
མང་གཙོའི་ལོ་དུས་ཀྱི་སྐབས་སུ། པྲཱིདཱིའི་འབྲི་རྩོམ་རྣམས་བསྡུས་ཏེ་བལྟ་
བདེའི་ལེའུ་མང་པོ་ཡོད་པའི་དེབ་གཟུགས་སུ་དཔར་སྐྲུན་བྱ་རྒྱུ་རེད།
མཐའ་མར་ཁོང་ནས་མི་མང་གི་ཚོགས་པ་དང་ཐཱཨཻའི་མང་གཙོའི་འབྱུང་
ཁུངས་ཀྱི་སྐོར་(On the Origins of thePeople'sPartyand
ThaiDemocracy) ཞེས་པའི་དེབ་དེ་མ་གཏོགས་ཆ་ཚང་གི་པར་སྐྲུན་
ཡང་བསྐྱར་བྱེད་ཆོག་པའི་གནང་བ་གནང༌། ཁོང་གིས་དེབ་དཔར་སྐྲུན་
པ་རྣམས་ལ་དེབ་དེ་སྔ་མོ་ནས་འཛིན་པའི་ཞེ་འཁོན་དང་གོ་རྟོགས་འཁྲུལ་
ནས་བྲིས་པ་ཞིག་ཡིན་པ་དང་། ལྷག་པར་དུ་ཁོང་གི་གྲོགས་པོ་ཡག་པོ་
ཞིག་ལ་བལྟ་སྟངས་མི་ལེགས་པ་ཞིག་གིས་སྒོ་ནས་གསལ་སྟོན་བྱེད་པ་རེད་
ཅེས་གསུངས། དེབ་དེ་ཁས་ལེན་བདེ་བའི་འཚམས་པ་ཞིག་བཟོ་བཅོས་
བྱ་རྒྱུར་པྲཱདཱི་ལ་དུས་ཁོམ་མེད་པས་རྐྱེན་གྱིས་དཔར་སྐྲུན་བྱེད་རྒྱུར་ཕྱིར་
འཐེན་བྱེད་ཀྱི་ཡོད་ཅེས་ཀྱང་གསུངས།
གུས་པར་པྲཱིདཱི་ཐུག་འཕྲད་ཚར་གཉིས་ལས་མ་བྱུང་ཡང༌། འོག་གི་
མཐོང་ཚུལ་རྣམས་རན་འཚམས་འོས་པ་མཐོང་། དང་པོ། ཁོང་མི་བཟང་
པོ་ཁྱད་ཆོས་ལྡན་པ་ཞིག་ཡིན་པ་དང་། གཞན་ལ་ཧ་ཅང་བློས་འགེལ་ཡིད་
ཆེས་བྱེད་པ་ཞིག་ཡིན་རྐྱེན། གཡོ་སྒྱུས་ཁེངས་པའི་དེང་སང་གི་སྲིད་དོན་
ནང་བསྡད་ཐུབ་རྒྱུ་ཁག་པོ་ཡིན། གཉིས་པ། པྲཱིདཱིའི་འཆར་སྒོ་དང་ཡིད་
ཆེས་རྣམས་དུས་སྐབས་ལས་སྔོན་ལ་བསྐྱོད་ཀྱི་ཡོད་སྟབས། ཁོ་རང་གི་
སློབ་ཕྲུག་རྣམས་ཀྱིས་ཀྱང་རྟོགས་པ་དང་གནད་འབིགས་ཐུབ་ཀྱི་མེད།
གསུམ་པ། ཁོང་ནི་སྤྱི་ཚོགས་ཀྱི་འོད་སྣང་ཞིག་ཡིན་ལ། དེའི་སྟེང་དུ་
ཧ་ཅང་གི་ཤེས་རྩལ་ཅན་དང་གཏིང་ཕལ་ཆེར་གཞལ་དུ་མེད་པ་ཞིག་ཡིན་
བརྟེན། གཞན་ལས་ཕྲག་དོག་དང་དགྲ་འཛིན་འགུག་པ་རེད། སུལཀ་
ཞེས་པའི་གང་ཟག་འདི་བཞིན་དང་གཞན་རྣམས་ཀྱིས་སྡང་དགྲ་བྱེད་མི་
ིད་ཀྱང་། རང་གི་བློ་ཡུལ་དུ་མི་ཤོང་བ་དང་སྐྱོན་འཚོལ་མི་ཐུབ་སྟབས་
པྲཱདཱི་ལ་འཁོན་འཛིན་ཤུགས་ཆེ་བྱེད་པ་རེད། བཞི་པ། མང་ཚོགས་དང་
གཞུང་འཛིན་སྡེ་ཁག་གི་ཐཱཨཻའི་སྤྱི་ཚོགས་ལ་པྲཱིདཱིའི་མཁྱེན་རྒྱ་ཧ་ཅང་ཆེ་
བ་ཡིན། ལྔ་པ། ཁོང་གིས་སྤྱི་ཚོགས་རིང་ལུགས་དང་སྦྲེལ་བའི་རང་
དབང་གུ་ཡངས་ཀྱི་རང་བཞིན་ཅན་ཞིག་གི་དོན་སྙིང་ལྡན་པའི་མཉམ་སྤྱོད་
ཅན་གྱི་མང་གཙོ་ཞིག་འདོད་ཀྱི་ཡོད། ཁོང་གིས་གཞུང་འཛིན་སྡེ་ཚན་
གྱི་རྨོངས་དད་དང་རྟོགས་བཟོས་གླགས་མི་རྙེད་པའི་ཤེས་རབ་རྒྱུ་མཚན་
ལྡན་པའི་སྤྱི་ཚོགས་ཤིག་དང༌། མཐོ་རིམ་སྤྱི་ཚོགས་ཀྱི་བརྙས་སྨད་དང་
བེད་ལོག་རྣམས་ཁྲིམས་མཐུན་བཟོ་བའི་ལྷ་སྒྲུང་རྣམས་ཀྱིས་སྤྱི་ཚོགས་ལ་
ཤུགས་རྐྱེན་མི་ཐེབས་པ་ཞིག་འདོད་ཀྱི་ཡོད། མཐའ་མཇུག་ཏུ། པྲཱིདཱི་
ནི་ཧ་ཅང་དཀོན་ཞིང་འཇིགས་ཉེན་ཅན་གྱི་འགན་འཁུར་ཡོད་པའི་མཁས་
དབང་ཞིག་ཡིན། དབང་ཆ་གཅིག་སྡུད་ཇི་འདྲ་ཞིག་ལ་ཁས་ལེན་གུས་
བཀུར་མི་བྱེད་ཅིང་། མང་ཚོགས་བེད་སྤྱད་དེ་དག་དང་འགྲིག་འཇགས་
ཀྱང་མི་བྱེད་མཁན་ཞིག་ཡིན། མི་ཚེཧྲིལ་པོར་ཁོང་ནས་མཐའ་ཟུར་དུ་
བསྐྱུར་བ་དང་སྣང་མེད་དུ་འཇོག་པའི་སྐྱེ་བོ་རྣམས་ཀྱི་ཆེད་དུ་འབོད་སྒྲའི་
ལས་ཀ་བྱེད་པས་ན། ཁོ་རང་ཉིད་“མཐའ་ཟུར་དུ་བསྐྱུར་བའི་སྐྱེ་བོ”ཞིག་
ཆགས་པ་རེད།
ཕྱི་ལོ་༡༩༨༣ འགོ་སྟོད་དུ་ངས་དེབ་ཅིག་བྲིས་ཏེ་དཔར་སྐྲུན་བྱེད་
པ་ཡིན། སྔོན་མའི་དེབ་བཞིན་འདིའི་ནང་ལའང་པྲཱིདཱི་ལ་གུས་བཀུར་
བསྔགས་བརྗོད་ཞུས་པ་ཡིན། བསོད་སྐལ་དམན་པ་ཞིག་ལ་དེབ་འདི་ཆ་
ཚང་མ་ཟིན་སྔོན་ནས་པྲཱ་དཱི་འདས་གྲོངས་སུ་གྱུར་ཀྱང་ཟིན་བྲིས་ཐོག་མ་
དེ་བཀླགས་ཡོད། ཉེ་བའི་ནང་པྲཱིདཱིའི་སྐོར་ངར་འགྱུར་བ་ཕྱིན་པ་དེར་
དཔེ་དེབ་དཔྱད་ཞིབ་པ་འགའ་ཞིག་ཡ་མཚན་དང་འཐོམ་གཞི་ཞིག་ཆགས་
ཡོད། གཅིག་གིས་ངས་པྲཱིདཱི་ཡུན་རིང་ནས་འགྲོགས་པའི་གྲོགས་པོ་ལེགས་
ཤོས་དེ་ཡིན་པ་བཞིན་བྲིས་འདུག་ཅེས་ཐེར་འདོན་བྱེད་འདུག དཔེ་དེབ་
དཔྱད་ཞིབ་པ་གཞན་པཇཀ་ཌཨཽརིཨཱུངྒ་གིས་དེབ་ཀྱི་འཛམ་གླིང་ངམ་བྱཱུཀ་
ཝཱརླཌ་(ཕྱི་ལོ་༡༩༨༣ ཟླ་༣ འདོན་ཐེངས)ནང་ངའི་རྣམ་དཔྱོད་
ཀྱི་ལོ་རྒྱུས་དང་མཐུན་པར་འགྲེལ་བརྗོད་བྱེད་འདུག ཁོང་གིས་དངོས་
པོའི་གནས་ཚུལ་རྣམས་བདེན་པར་གསལ་བཤད་ཀྱིས་པྲཱིདཱི་ངོས་གཉིས་
མཐུན་འགྲིག་བྱུང་བ་དང༌། ངའི་འཁོན་འཛིན་དུ་བཟུང་བའི་རྒྱུ་མཚན་
དུ། ངས་སྔ་མོ་ནས་འཛིན་པའི་ཞེ་འཁོན་དང་རྙིང་ཞེན་ཅན་གྱི་ཁོར་ཡུག་
ནང་ཚར་ལོངས་དང་གཅིགདཀྲོག་གཏམ་དང་གཞུང་གིས་འཆལ་གཏམ་
དྲིལ་བསྒྲགས་དང་གཉིས་པོ་ཡིན།
མཐའ་མར་པྲཱིདཱིའི་ས་རྟགས་འཁོད་པའི་སྐུ་པར་ཞིག་ངས་སློང་བ་ཡིན།
ཁོང་གིས་དེའི་སྟེང་དུ་འགྲེལ་བརྗོད་ཅིག་བྲིས་འདུག་ཅིང༌། གཞན་ལ་
འདི་ལྟར་གྱི་འགྲེལ་བརྗོད་རིང་པོ་ནམ་ཡང་བྲིས་མ་མྱོང་ཞེས་བརྗོད་ཀྱི་
འདུག ས་རྟགས་འཁོད་པའི་སྐུ་པར་འདི་ངའི་བདག་གཅེས་འོས་པའི་རྒྱུ་
ནོར་ཞིག་ཡིན། འོན་ཀྱང་ཁོང་གི་སྤྱི་ཚོགས་ལེགས་པ་ཞིག་གི་བསམ་ཚུལ་
འཛིན་པ་ལས་ང་ལ་བློ་ངར་བསྐྱེད་ཐུབ་པའི་བློ་སེམས་བྱུང་བ་དེ་དེ་ལས་
གལ་འགངས་ཆེ་བ་ཡིན། རྒྱལ་ཁབ་ནང་ཞི་བདེ་དང་རང་དབང་དང་འདྲ་
སྙོམ་དང་བྱམས་བརྩེ་ཡོང་ཕྱིར་ཁོང་གིས་དྲང་མིན་གྱི་ཁྲིམས་ལ་འཐབ་
རྩོད་བྱེད་པ་དེ་ངས་རྒྱུན་འཁྱོངས་བྱེད་རྒྱུའི་དམ་བཅའ་འཇོག་གི་ཡོད།
པྲཱིདཱི་བནོམཡོངྒ་ལ་གུས་བཀུར་དང་གོ་རྟོགས་ཇི་ཙམ་བྱུང་ཕྱིན་སིཡཱམིའི་
སྤྱི་ཚོགས་འདིའི་རང་དབང་དེ་ཙམ་གྱི་ཆེ་རུ་འགྲོ་བ་ཡིན།།

ཁ་སྐོང་དང་པོ། སིཡཱམིའི་གཞུང་།

སིཡཱམ་གྱི་རྒྱལ་ས་ཨཡུཐཱཡཱ་མེད་པ་ཆགས་རྗེས་བཻངཀོཀ་ཀྱི་རྒྱུག་ཆུའི་ཕ་
རོལ་དུ་ཐོནབུརིའི་ནང་རྒྱལ་ས་གསར་པ་ཞིག་འཛུགས་སྐྲུན་བྱས། ཕྱི་
ལོ་༡༧༦༧ ནས་ཕྱི་ལོ་༡༧༨༢ བར་ཐོནབུརིའི་རྒྱལ་པོས་སྲིད་དབང་
བསྐྱངས་ཤིང་། དེ་རྗེས་རྒྱལ་ས་བཻངཀོཀ་ལ་སྤོས་པ་དང༌། ཙཀྲཱིའི་རྒྱལ་
བརྒྱུད་འགོ་འཛུགས་བྱུང་བ་རེད། ཅཀྲཱིའི་རྒྱལ་བརྒྱུད་ཀྱི་རྒྱལ་པོ་དགུ་
པོ་ནི་གཤམ་གསལ་ལྟར།
༡༧༨༢ - ༡༨༠༩ རཱམ་༡ (ཕྲཱ་བུདྡྷཡོཏཕཱ)
༡༨༠༩ - ༡༨༢༤ རཱམ་༢ (པྲཱ་བུདྡྷལོཨེཊལཱ)
༡༨༢༤ - ༡༨༥༡ རཱམ་༣ (ཕྲཱ་ནངྐལའོ)
༡༨༥༡ - ༡༨༦༨ རཱམ་༤ (མོངྒཀུཊ)
༡༨༦༨ - ༡༩༡༠ རཱམ་༥ (ཅུལཱལོངྒཀོརྣ)
༡༩༡༠ - ༡༩༢༥ རཱམ་༦ (ཝཱཇིརཱཝུཌ)
༡༩༢༥ - ༡༩༣༥ རཱམ་༧ (པྲཱཅཱདྷིཔོཀ)
༡༩༣༥ - ༡༩༤༦ རཱམ་༨ (ཨཱནཾད་མཧིདཽལ)
༡༩༤༦      ནས་རཱམ་༩ (བྷུརམིཔོལ་ཨཌུལཡཱཌེཇ)
ཕྱི་ལོ་༡༩༣༢ བར་དུ་སྲིད་དབང་སྒེར་འཛིན་པའི་རྒྱལ་རྒྱུད་ནས་
སིཡཱམ་འཛིན་སྐྱོང་བྱེད་པ་རེད། ལོ་དེའི་ཕྱི་ཟླ་༦ ཚེས་༢༤ ནས་ད་
བར་དུ་གཞུང་འཛིན་དེ་རྩ་ཁྲིམས་རྗེས་འབྲེལ་གྱི་རྒྱལ་པོའི་སྲིད་དབང་
ཆགས་ཡོད། སྲིད་བློན་མང་ཆེ་བའི་འོག་ལས་ཁུངས་མང་པོ་ཡོད་ཀྱང་
དེ་རྣམས་བཀོད་མེད།
༡༩༣༢ - ༡༩༣༣ ཕྱྭ་མནོཔཀོདྷིཏིདྷཱདཱ (ཀོན་ཧུཊཱསིངྒ)
༡༩༣༣ - ༡༩༣༨ ཕྱྭ་ཕཱཧོནཕཽནཕཱཡུཧཱསིནཱ (ཕཽཊ་ཕཱཕོནཡོཐིན)
༡༩༣༨ - ༡༩༤༤ ལུཨཱངྒ་ཕཱིབུནསོངྒཀཱམ
         (པལེཀ་ཡཱིབུནསོངྒཀཱམ)
༡༩༤༥       ཐཱཝི་བུནཡཱཀེཊ
༡༩༤༥ - ༡༩༤༦ སེནཱི་པྲམཽཇ
༡༩༤༦       ཁུཨཱངྒཨཕཱཻཝོངྒསེ
༡༩༤༦       པྲཱིདཱི་བནོམཡོངྒ
༡༩༤༦ - ༡༩༤༧ ལུཨཱངྒ་ཐཱམརོངྒནཱཝསཱཝཊ
         (ཐཱཝཱན་ཐཱམརོངྒནཱཝསཱཝཊ)
༡༩༤༧ - ༡༩༤༨ ཁུཨཱངྒ་ཨཕཱཻཝོངྒསེ
༡༩༤༨ - ༡༩༥༧ པལེཀ་ཡཱིབུནསོངྒཀཱམ
༡༩༥༧       ཕཽཊ་སཱརཱསིན
༡༩༥༨       ཐཱནོམ་ཀིཊིཁཅོརྣ
༡༩༥༩ - ༡༩༦༣ སཱརིཏ་ཐཱནཱརཏ
༡༩༦༣ - ༡༩༧༣ ཐྭནོམ་ཀིཊིཁཅོརྣ
༡༩༧༣ - ༡༩༧༥ སནཡཱ་དྷརམཱསཁཊི
༡༩༧༥       སེནཱི་པྲམཽཇ
༡༩༧༥ - ༡༩༧༦ ཀུཀྲིཏ་པྲཱམོཇ
༡༩༧༦       སེནཱི་པྲམཽཇ
༡༩༧༦ - ༡༩༧༧ ཐྭནིན་ཀྲཨེཝིཅཱིན
༡༩༧༧ - ༡༩༨༠ ཀྲཨེངྒསཀ་ཅོམཱནཾད
༡༩༨༠ - ༡༩༨༨ པྲེམ་ཏིནསུལཱནོད
༡༩༨༨ - ༡༩༩༡ ཙཱཏིཅཨེ་ཙཱུནཧཱཝན
༡༩༩༡ - ༡༩༩༢ ཨཱནཾད་པནཱརཱཅུན
༡༩༩༢       སུཙིནདཱ་ཀཱཔྲཡཽན
༡༩༩༢       ཨཱནཾད་པནཱརཱཅུན
༡༩༩༢ - ༡༩༩༥ ཙཱུཨན་ལཱིཀཔཻ
༡༩༩༥ - ༡༩༩༦ བནཧརྣ་སིལཔཱ་ཨརྐ
༡༩༩༦ - ༡༩༩༧ ཙཱཝིལིཏ་ཡཽངྒནྟཱཨེཡུཏ
༡༩༩༧ -     ཙཱུཨན་ལཱིཀཔཻ
         (འབྱུང་ཁུངས། ལོཡཱལཊི་ཌིམནྜས་ཌིསེནཱཊ་
ཨཱཊོབཱཡོགྲཱཕི་ཨཕ་ཨེ་སོསིཡཱལི་ཨིནགེཇཌ་བྷུཌིས྄ཊ། ཤོག་གྲངས་༢༡༨
ཨེས་ཤིཝརཥ། པེརཱལླེཀས་དཔར་སྐྲུན་ཁང་། ༡༩༩༨)

ཁ་སྐོང་གསུམ་པ།

གྲོས་ཚོགས་འཐུས་མིའི་རང་བཞིན་དང་འབྱུང་ཁུངས།
རྩ་ཁྲིམས། གྲོས་ཚོགས་ཀྱི་རང་བཞིན། ཚོགས་མིའི་འབྱུང་ཁུངས།
༡༡༩༣༢   གྲོས་ཚོགས་གཅིག    བསྐོ་གཞག
༢ ༡༩༣༢  གྲོས་ཚོགས་གཅིག    འོས་འདེམས། བསྐོ་གཞག
༣ ༡༩༤༦  གྲོས་ཚོགས་གཉིས།   ཐད་ཀར། བརྒྱུད་ནས་འོས་འདེམས།
༤ ༡༩༤༧  གྲོས་ཚོགས་གཉིས།   འོས་འདེམས། བསྐོ་གཞག
༥ ༡༩༤༩  གྲོས་ཚོགས་གཉིས།    འོས་འདེམས། བསྐོ་གཞག
༦ ༡༩༥༢(༡༩༣༢ གྲོས་ཚོགས་གཅིག  འོས་འདེམས། བསྐོ་གཞག
ཀྱི་བསྐྱར་བཅོས།)
༧ ༡༩༥༩  གྲོས་ཚོགས་གཉིས།    འོས་འདེམས། བསྐོ་གཞག
༨ ༡༩༦༨  གྲོས་ཚོགས་གཉིས།    འོས་འདེམས། བསྐོ་གཞག
༩ ༡༩༧༢  གྲོས་ཚོགས་གཅིག    བསྐོ་གཞག
(གནས་སྐབས།)
༡༠ ༡༩༧༤ གྲོས་ཚོགས་གཉིས།    འོས་འདེམས། བསྐོ་གཞག
༡༡༡༩༧༦  གྲོས་ཚོགས་གཅིག     བསྐོ་གཞག
༡༢ ༡༩༧༧ གྲོས་ཚོགས་གཅིག     བསྐོ་གཞག
༡༣ ༡༩༧༨ གྲོས་ཚོགས་གཉིས།     འོས་འདེམས། བསྐོ་གཞག
༡༤ ༡༩༩༡ གྲོས་ཚོགས་གཅིག     བསྐོ་གཞག
(གནས་སྐབས།)
༡༥ ༡༩༩༡ གྲོས་ཚོགས་གཉིས།     འོས་འདེམས། བསྐོ་གཞག

ཁ་སྐོང་བཞི་པ། མི་མང་ཚོགས་པའི་གསལ་བསྒྲགས་དང་པོ།

ཟླ་གྲོགས་མི་མང་ཚོ།
རྒྱལ་པོ་འདིར་རང་གི་སྤུན་མཆེད་ལས་རྒྱལ་གཞིས་ཐོབ་སྐབས་སུ། སྙིང་
རྗེ་དང་ཁྲིམས་མཐུན་གྱི་སྲིད་གཞུང་ཞིག་འཛུགས་སྐྲུན་གྱི་རེ་བ་མི་མང་
འགའ་ཞིག་ནས་བྱེད་པ་རེད། དེ་རྗེས་ཀྱི་བྱུང་བ་མང་པོ་ཞིག་གིས་དེ་ལྟའི་
རེ་བ་དེ་བཞིན་མིག་འཕྲུལ་ཞིག་དང་གཞི་མེད་ཅིག་ཡིན་པ་ར་སྤྲོད་པ་རེད།
ད་ལྟའང་རྒྱལ་པོ་རང་ཉིད་ཁྲིམས་ལས་མཐོ་བ་དང༌། གཞུང་གི་གོ་གནས་
གལ་ཆེན་རྣམས་སུ་འཇོན་ཐང་བྲལ་བའི་གཉེན་ཉེ་དང་སྤྲེལ་ལད་པའམ་རང་
གི་རྒྱུག་ཁྱི་རྣམས་བསྐོ་གཞག་གི་བདེ་བའི་ངང་ནས་ཉེ་སྐྱོར་ཕྱོགས་ལྷུང་
གི་ལས་ལ་འབུང་བཞིན་ཡོད། དེའི་སྟེང་དུ་རྒྱལ་པོས་མི་མང་གི་རེ་འདོད་
འབོད་སྒྲར་བརྩི་མེད་ཀྱིས་གཞུང་གི་ལས་བྱེད་རྣམས་སུ་དབང་ཆ་བེད་ལོག་
གཏོང་དུ་འཇུག་གི་ཡོད། ༼དཔེར་ན། དེ་རྣམས་ནས་༽ཨར་པོ་བཟོ་
ལས་པའི་ཚོགས་སྡེ་ལས་ལྐོག་དངུལ་ལེན་པ་དང་། ༼ཅ་དངོས་༽རྣམས་
ལ་རང་འདོད་ལྟར་གྱི་གོང་ཚད་བརྗེ་བསྒྱུར་དང་གཏན་འབེབས་ཀྱིས་སྒེར་
གྱི་རྒྱུ་དངོས་ཧ་ཅང་མང་པོ་གསོག་པ། དེ་རྣམས་ནས་རྒྱལ་ཁབ་ཀྱི་བང་
མཛོད་༼མི་མང་གི་མ་དངུལ་༽ནས་ཇག་རྐུན་རྒྱག་པ། དེ་རྣམས་ནས་༼སྐུ་
དྲག་གི་༽ཐོབ་ཐང་དང་ཁེ་དབང་ལ་སྤར་ཆ་བྱེད། རང་ཉིད་ཀྱི་མི་སེར་
ལ་མནར་གཅོད་བྱས་པ། དེ་རྣམས་ཀྱིས་འགན་འཁུར་དང་དོ་སྣང་མི་བྱེད་
པའི་ཉེར་ལེན་ལས་མི་མང་མང་ཆེ་བས་མཐོང་ཐུབ་པའི་རྒྱལ་ཁབ་ཀྱི་ཉག་
ཕྲའི་དཔལ་འབྱོར་དང་དངུལ་རྩིས་ཀྱི་གནས་སྟངས་འུ་ཐུག་ཐབས་ཟད་འདི་
ལྟར་དུ་བསྐྱུར་བ་ཡིན།
གཞུང་སྐྱོང་སྟངས་ཀྱི་ད་ཡོད་ལམ་ལུགས་ཀྱིས་ནམ་ཡང་མང་ཚོགས་
ཀྱི་དཀའ་ངལ་སེལ་མི་ཐུབ་པ་ཡིན། གང་ལ་ཞེ་ན། དེ་ནི་མི་མང་གི་ཞབས་
ཕྱིའི་ཆེད་དུ་མིན་པ་དང་། མི་སྤྱོད་ལས་འདས་པའི་བསམ་ཚུལ་ཞིག་གི་
སྟེང་དུ་གྲུབ་སྟེ། མང་ཚོགས་རྣམས་རྩུབ་སྤྱོད་ཅན་གྱི་དུད་འགྲོའམ། དེ་
ལས་དྲག་ཙམ་གྱི་ཚེ་གཡོག་ལྟར་ཡིན་ལ། དེ་རྣམས་རྒྱུན་དུ་ཐག་པས་སྦྲེལ་
ཏེ་ལམ་དུ་ཞུགས་འཇུག་དགོས་པ་རེད། ༼གཞུང་འཛིན་པ་རྣམས་ལ་༽མི་
སེར་རྣམས་མི་ཡིན་པའི་མཐོང་སྣང་མེད། དེར་བརྟེན་གཞུང་འཛིན་པ་
རྣམས་ནས་རང་ཉིད་ཀྱི་ཟླ་གྲོགས་པ་རྣམས་ཀྱི་རྒྱབ་ཏུ་ཞིང་ཁ་འདེབས་ལས་
བྱེད་པ་རེད།༼དེ་ནི་བཤུ་གཞོག་དང་མནར་གཅོད་གཏོང་བ་ལ་གོ༽ གཞུང་
གི་དཔྱ་ཁྲལ་གྱི་སྲིད་ཇུས་དེ་དམིགས་བསལ་གྱི་གདུག་རྩུབ་ཅན་ཡིན།
༼འོན་ཀྱང་དཔྱ་ཁྲལ་ལས་བྱུང་བའི་དངུལ་རྣམས་མི་སེར་གྱི་ཁེ་ཕན་ཆེད་
བེད་སྤྱོད་གཏོང་གི་མེད།༽ མི་མང་ཕལ་ཆེ་བས་འཚོ་བ་འདེང་ངེས་ཤིག་
གི་ཕྱིར་འཐབ་རྩོད་བྱེད་ཀྱི་ཡོད་ཀྱང་། རྒྱལ་པོས་ལོ་ལྟར་༼བཧཏ༽ས་
ཡ་མང་པོ་སྒེར་ཐོག་ཏུ་འགྲོ་གྲོན་གཏོང་གི་ཡོད། གལ་ཏེ་མི་མང་ནས་
དཔྱ་ཁྲལ་སྤྲོད་མི་ཐུབ་པ་ཡིན་ན། ཁོང་རྣམས་ཀྱི་རྒྱུ་དངོས་གཞུང་བཞེས་
སམ་མང་ཚོགས་ཀྱི་ལས་གཞི་དག་ཏུ་ལས་ཀ་བསྐུལ་གྱི་ཡོད། མི་མང་
མང་ཆེ་བ་ལ་དཀའ་ངལ་གྱིས་མནར་ཏེ་ཡོད་ནའང་། རྒྱལ་རྒྱུད་པ་རྣམས་
དང་སྐུ་དྲག་པ་རྣམས་ནས་རྒྱུ་ནོར་དང་དམིགས་བསལ་གྱི་ཁེ་དབང་ལོངས་
སྤྱད་དེ་སྐྱིད་པོ་གཏོང་གི་ཡོད། རྒྱལ་པོའི་ཁྱིམ་ཚང་གི་དངུལ་དངོས་ཀྱི་
འགྲོ་སོང་དེ་ཙམ་འཛམ་གླིང་ནང་གི་རྒྱལ་ཁབ་གཞན་གང་ནའང་ཡོད་ཀྱི་
མ་རེད། ༼འདས་པའི་དུས་སུ་རུ་སུ་དང་ཇརམནིའི་རྒྱལ་པོའི་ཁྱིམ་ཚང་
གི་ཁེ་དབང་དེ་བཞིན་ལོངས་སྤྱོད་ཀྱི་ཡོད།༽འོན་ཀྱང་ཛཱར་དང་ཀཻསར་
གཉིས་པོ་མགོ་རྟིང་བསློགས་ཟིན་པ་རེད།
སྲིད་དབང་སྒེར་འཛིན་གྱི་རྒྱལ་པོའི་འོག་ཏུ་ཡོད་པའི་གཞུང་གིས་མི་
མང་ལ་ལས་ཀ་དྲང་པོ་བྱེད་ཀྱི་མེད། དཔེར་ན། མི་མང་གི་འཚོ་བའི་
གནས་སྟངས་ཡར་རྒྱས་གཏོང་རྒྱུར་སྲིད་གཞུང་ནས་ཁས་ལེན་གནང་ཞིང་།
མི་མང་ནས་ཡིད་ཆེས་ཆེན་པོས་བསྒུགས་ཀྱང་དོན་ཕན་མ་བྱུང༌། དེ་ལས་
ཐབས་སྐྱོ་བ་ཞིག་ལ། གཞུང་ནས་སྣང་ཆུང་གིས་རྒྱུན་དུ་མི་མང་ལ་གླེན་
པ་ཞིག་ཏུ་བརྩིས་ཏེ་བལྟ་སྟངས་ཡག་པོ་མེད། མང་ཚོགས་ཤུགས་ཆེ་བ་
ནི་མེས་པོ་ནས་གླེན་ལྐུགས་༼ཁོང་ཚོའི་མི་རྒྱུད་ཀྱི་སྐྱོན་ཞིག་ཡིན་པར་
བརྩི༽ཡིན་པས། དེ་རྣམས་ཀྱིས་རྒྱལ་ཁབ་ཀྱི་སྲིད་དོན་གྱི་བྱ་གཞག་ལ་
མཉམ་ཞུགས་བྱེད་ཐུབ་ཀྱི་མེད་པ་གཞུང་འཛིན་ཚོ་ཁག་ནས་གླེང་བཞིན་
ཡོད། འོ་ན། གལ་ཏེ་མི་མང་མང་ཆེ་བ་ཤེས་རྨོངས་པ་ཡིན་ན་གཞུང་
འཛིན་པ་རྣམས་ཀྱང་དེ་ལྟར་ཡིན། གང་ལ་ཞེ་ན། དེ་གཉིས་ཀའི་རྒྱུ་ཆ་
གཅིག་ཡིན། མང་ཚོགས་རྣམས་གཞུང་འཛིན་པ་ལྟར་གྱི་ཤེས་བྱ་ཡོན་
ཏན་མི་པས་རྒྱུ་མཚན་གྱི་གླེན་ལྐུགས་མིན། འོན་ཀྱང་གཞུང་འཛིན་པ་
རྣམས་ཀྱིས་ཁོང་ཚོའི་ཤེས་ཡོན་སློབ་སྦྱོང་གི་གོ་སྐབས་འཕྲོག་པས་ན་དེ་
ལྟར་ཆགས་པ་རེད། ༼དངོས་པོའི་གནས་ཚུལ་དུ་གཞུང་འཛིན་པ་རྣམས་
ལ་མི་མང་རྣམས་ཤེས་རྨོངས་ཡིན་བརྟེན་དགའ་ཚོར་ཡོད།༽ ཁོང་ཚོར་
འཇིགས་སྣང་ཡོད་པ་ནི། གལ་ཏེ་མང་ཚོགས་ཕལ་ཆེ་བས་ཡོན་ཏན་དང་
ཤེས་རབ་ཀྱི་གོ་མཚོན་ཐོག་ན། དེ་རྣམས་ལས་སླ་པོར་བཤུ་གཞོག་གཏོང་
མི་ཐུབ་པ་དང་། རང་ཉིད་ཀྱི་དམའ་བའི་གནས་སྟངས་དེར་ཁས་ལེན་བྱེད་
ཀྱི་མེད་པ་ཡིན།
མི་མང་ཟླ་གྲོགས་རྣམས། ཁྱེད་རྣམས་ནས་དྲན་གསོ་དགོས་རྒྱུ་ལ།
རྒྱལ་ཁབ་འདི་ང་ཚོ་ཚང་མར་ཐོབ་ཀྱི་ཡོད། གཞུང་འཛིན་པས་རྩོད་འདོད་
པ་བཞིན་གྱི་རྒྱལ་པོ་ལ་མིན། ཁྱེད་རྣམས་ཀྱི་མེས་པོ་རྣམས་ནས་རང་ཉིད་
བློས་བཏང་གིས་རྒྱལ་ཁབ་འདིའི་བདག་དབང་དང་རང་བཙན་གྱི་སྲུང་སྐྱོབ་
བྱས་ཡོད། སྐུ་དྲག་དང་མཐོ་རིམ་སྤྱི་ཚོགས་ཀྱི་མི་སྣས་༼སྲིད་དོན་གྱི་
༽གོ་སྐབས་དང་རང་དོན་གཉེར་ཏེ་༼རྒྱལ་ཁབ་ལ་མངའ་དབང་བསྒྱུར་ཏེ་
རང་ཉིད་ཀྱི་གཞིས་ཀ་ཞིག་བཟོས་པ་རེད།༽ ༼དེའི་རིང་༽ཁོང་རྣམས་
ནས་༼བཧཏ༽ས་ཡ་བརྒྱ་སྐོར་མང་པོ་གསོག་འཇོག་བྱས་ཡོད། མ་དངུལ་
འདི་མི་མང་གི་ཡིན།
རྒྱལ་ཁབ་ཀྱི་༼སྤྱི་ཚོགས་ཀྱི་དཔལ་འབྱོར་གྱི་གནས་སྟངས་༽ཧ་ཅང་
གི་ཤུགས་ཆེན་པོའི་ནད་ཀྱིས་ཟིན་ཡོད། ཞིང་པ་དང་དམག་མིའི་ཕ་མ་
མང་པོ་ཞིག་༼གྱོང་རྒུད་དུ་སོང་ནས་༽རང་ཉིད་ཀྱི་ས་ཆ་མི་འདོད་བཞིན་
དུ་བཞག་སྟེ་འགྲོ་དགོས་ཆགས་ཀྱི་ཡོད། གཞུང་གིས་༼ཞིང་ལས་སྡེ་ཁག་
གི་༽ གནས་སྟངས་ཡག་ཏུ་གཏོང་རྒྱུའི་ལས་ཀ་བྱེད་ཀྱི་མེད། གཞུང་གིས་
ལས་མི་གྲངས་མེད་པ་ལས་ཀ་ནས་གནས་དབྱུང་བཏང་ཡོད། ལག་འཁྱེར་
ལྡན་པའི་སློབ་ཕྲུག་དང་དམག་མི་ནས་རྩ་དགོངས་ཞུས་པ་རྣམས་ལ་ལས་
ཀ་ཐོབ་ཀྱི་མེད། འདི་ཡོངས་རྫོགས་རང་ཉིད་ཁྲིམས་ལུགས་ལས་མཐོ་
བར་འཛིན་པའི་དབང་ཆ་གཅིག་སྡུད་ཅན་གྱི་རྒྱལ་པོ་ཡོད་པའི་གྲུབ་འབྲས་
ཐད་ཀར་ཞིག་ཡིན། ཁོང་གིས་གོ་གནས་དམའ་བའི་གཞུང་གི་ལས་བྱེད་
དང་དམག་མི་རྣམས་ལས་གནས་ནས་བསྐྱར་ཏེ་དེ་དག་གི་བདེ་དོན་ནམ་
གུན་གསབ་ཕྱིར་བསམ་བློ་ཅི་ཡང་བཏང་མེད། གསལ་པོར་བཤད་ན། མི་
མང་དང་རྒྱལ་ཁབ་ཀྱི་དཔལ་འབྱོར་དང་ལས་ཀ་བསྐྲུན་རྒྱུར་ཕན་ཐོགས་
ཕྱིར་རྒྱལ་པོས་རང་གི་སྒེར་གྱི་འགྲོ་གྲོན་ནས་ཉུང་ངུ་ཞིག་ཕྲི་དགོས་པ་ཡིན།
འདི་ལྟར་བྱས་ན་མི་མང་གི་དཔྱ་ཁྲལ་ལ་དྲིན་ལན་འོས་པོ་ཞིག་ཆགས་རྒྱུ་
ཡིན་ལ། ཕྱོགས་གཞན་དུ་དཔྱ་ཁྲལ་གྱི་དངུལ་འདི་ཉིད་ཀྱིས་གཞུང་འཛིན་
པ་རྣམས་ཕྱུག་པོ་བཟོ་བ་རེད། གཞུང་འཛིན་པས་༼མི་མང་ལ་དཔྱ་ཁྲལ་
འདྲ་མིན་༽བསྐུལ་ཏེ་བསུན་གཙེར་ཤུགས་ཆེ་བཟོ་བཞིན་ཡོད། ༼གཞུང་
འཛིན་པ་༽མང་པོས་ཕྱི་རྒྱལ་གྱི་དངུལ་ཁང་ནང་རང་ཉིད་ཀྱི་མ་དངུལ་
རྣམས་བཅུག་པ་ལས། རྒྱལ་ཁབ་ལ་ནམ་གོད་ཆག་བྱུང་མཚམས་འགྲོ་རྒྱུའི་
གྲ་སྒྲིག་བྱས་པ་༼མཚོན་གྱི་ཡོད།༽ མི་མང་མང་ཆེ་བ་གོད་ཆག་དེ་མྱོང་
ཕྱིར་འཇོག་རྒྱུ་ཡིན་པ་གསལ་པོ་རེད།
དེ་འདྲ་ཡིན་ཙང་། ངོས་མི་མང་དང༌། ཞི་བའི་མི་སེར། གཞུང་
གི་ལས་བྱེད། དམག་མིའི་དཔོན་རིགས་རྣམས་ནས་གཞུང་གི་ཁྲིམས་འགལ་
དང་བྱས་ཉེས་རྣམས་གསལ་པོར་ཤེས་ཀྱི་ཡོད་བརྟེན། རྡོག་རྩ་གཅིག་ཏུ་
བསྒྲིལ་ནས་མི་མང་གི་ཚོགས་པའི་སྒྲིག་འཛུགས་གསར་འཛུགས་བྱེད་ཅིང་།
དབང་ཆ་གཅིག་སྡུད་ཅན་གྱི་རྒྱལ་པོའི་གཞུང་ལ་དབང་སྒྱུར་ཟིན་པ་ཡིན།
མ་འོངས་པར་གཞུང་གི་དབང་ཆ་བེད་ལོག་འགོག་རྒྱུའི་ལམ་གཅིག་པུ་དེ་
གྲོས་ཚོགས་ཤིག་གསར་འཛུགས་དགོས་པ་རེད་ཅེས་མི་མང་གི་ཚོགས་
པའི་བསམ་ཚུལ་ཡོད། གྲོས་ཚོགས་དེས་སྲིད་ཇུས་དང་བསམ་ཚུལ་གཉིས་
བརྗེ་ལེན་དང་བགྲོ་གླེང་བྱ་རྒྱུའི་སྡིངས་ཆ་ཞིག་གི་གོ་སྐབས་འབུལ་རྒྱུ་
༼འགན་འཁུར་བཀོད་སྒྲིག་ཀྱང་༽ཡིན། རྒྱལ་ཁབ་ཀྱི་རྒྱལ་པོར་ཆ་བཞག་
ན་ཁོང་གི་བཞུགས་ཁྲིར་གནོད་སྐྱོན་ཅི་ཡང་མི་མང་གི་ཚོགས་པས་འདོད་
པ་བྱེད་ཀྱི་མེད། དེ་འདྲ་ཡིན་དུས་ང་ཚོས་ཁོང་ལ་རྒྱལ་པོ་རང་དུ་བཞུགས་
རྒྱུའི་མགྲོན་འབོད་བྱེད་ཡོད་ཀྱང་། སྐབས་འདིར་ཁོང་རྩ་ཁྲིམས་ཀྱི་འོག་
ལ་འགྲོ་དགོས་པ་རེད། ཁོང་གཅིག་པུས་ཐག་གཅོད་གང་ཡང་བྱེད་མི་
ཆོག་ཅིང༌། གྲོས་ཚོགས་ཀྱི་ཚོགས་མི་རྣམས་སུ་འགན་འཁུར་ཞུ་དགོས།
གནས་སྟངས་གསར་པ་འདི་བཞིན་མི་མང་གི་ཚོགས་པས་རྒྱལ་པོར་ཞུས་
ཟིན་པ་ཡིན། ང་ཚོས་ཁོང་གི་ལན་ལ་སྒུག་བསྡད་ཡོད། གལ་ཏེ་རྒྱལ་
པོས་༼རང་གི་དབང་ཆར་ཞེན་ཆགས་ཀྱིས་༽ངོས་ལེན་མི་གནང་བའམ་
དུས་བཀག་ནང་ཚུན་དུ་བརྡ་ལན་མི་གནང་བ་ཡིན་ན། ཁོང་གིས་རྒྱལ་ཁབ་
དང་མི་མང་ལ་བསླུ་བྲིད་བྱས་པར་བརྩི་རྒྱུ་ཡིན། གནས་ཚུལ་འདིའི་འོག་
ནས་ང་ཚོས་རྒྱལ་ཁབ་འདི་མང་གཙོར་བསྒྱུར་རྒྱུ་གདོན་མི་ཟ་བ་ཡིན།
ཕྱོགས་གཞན་ནས་བཤད་ན། རྒྱལ་ཁབ་ཀྱི་གཙོ་འཛིན་ནམ་འགོ་བྱེད་དེ་
གྲོས་ཚོགས་ནས་འདམ་པའི་ཞི་བའི་མེ་སེར་རམ་མི་མང་དཀྱུས་མ་ཞིག་
ཆགས་རྒྱུ་རེད། རྒྱལ་ཁབ་ཀྱི་གཙོ་འཛིན་དེ་རང་གི་གོ་གནས་སྟེང་དུས་
བཀག་བཞིན་གནས་དགོས་རྒྱུ་དང༌། མང་གཙོ་དང་མི་མང་ཟླ་གྲོགས་རྣམས་
ལ་ཡིད་ཆེས་དགོས་ཤིང་། ཚང་མ་ལ་དོ་སྣང་དང་གཅེས་སྐྱོང་གཅིག་ལྟར་
གནང་དགོས་ལ། ལས་ཀའི་གོ་སྐབས་ཀྱང་ཐོབ་དགོས། གང་ལ་ཞེ་ན།
ང་ཚོའི་རྒྱལ་ཁབ་འདི་གཏེར་རྫས་ཀྱི་ཕྱུག་པ་ཞིག་ཡིན། ང་ཚོས་གཞུང་
འཛིན་པ་རྣམས་ཀྱིས་ཁྲིམས་མཐུན་མ་ཡིན་པ་དང་བཤུ་གཞོག་གིས་གསོག་
འཇོག་བྱས་པའི་རྒྱུ་ནོར་རྣམས་གཞུང་བཞེས་ཀྱི། རྒྱལ་ཁབ་ཀྱི་ཡར་རྒྱས་
སླད་གོ་བཤའ་བརྒྱབ་པ་ཡིན་ན། ང་ཚོའི་རྒྱལ་ཁབ་འདི་ད་ཡོད་ལས་དཔལ་
འབྱོར་བཟང་བ་ཞིག་ཆགས་རྒྱུ་ཡིན། མི་མང་གི་ཚོགས་པས་དབང་ཆ་
སྒེར་སྤྱོད་ཀྱི་རྒྱལ་པོ་བཞིན་ཞར་ལོང་དང་འགྱུར་ལྡོག་ཅན་གྱི་འཛིན་སྐྱོང་
བྱས་པ་ལྟར་མ་ཡིན་པར། རྒྱུ་མཚན་གྱི་ལྟ་གྲུབ་དང་ལམ་ལུགས་ལྡན་པའི་
སྒོ་ནས་རྒྱལ་ཁབ་ཀྱི་འཛིན་སྐྱོང་གཉེར་རྒྱུ་ཡིན།
ཕྱི་ལོ་༡༩༣༢ ཟླ་༦ ཚེས་༢༤ ཡི་མི་མང་ལ་གསལ་བསྒྲགས་
ཐོག་མའི་སྙིང་བསྡུས།

ཁ་སྐོང་ལྔ་པ། པྲི་དཱི་བནོམཡོངྒ་གི་རྣམ་ཐར་མདོར་བསྡུས།

པྲཱིདཱི་བནོམཡོངྒ་ནི་གྲགས་ཅན་ཁྱད་དུ་འཕགས་པའི་ཐཱཨཻ་ཞིག་ཡིན་ལ།
དུས་རབས་འདིའི་གྲགས་ཅན་ལེགས་ཤོས་ཤིག་ཡིན། བཟང་སྤྱོད་དང་།
དམིགས་ཡུལ། གྲུབ་འབྲས། དམིགས་དོན་བཟང་པོ་ཡོད་པའི་རྒྱུ་མཚན་
གྱི་གྲགས་ཅན་ཁྱད་པར་དུ་འཕགས་པ་ཡིན། ཁོང་གི་བསམ་གཞིགས་མང་
པོ་ཞིག་ལོ་རྒྱུས་ཀྱི་གྲགས་ཅན་མི་སྣ་གཞན་རྣམས་ཀྱི་ལྟར་པྲཱིདཱི་ཤི་བའི་
རྗེས་སུའང་གསོན་པོར་གནས་ཡོད། གང་ལ་ཞེ་ན། དེ་རྣམས་ཡོངས་
ཁྱབ་འཇིག་རྟེན་གྱི་ཁྱད་ཆོས་ཀྱིས་གཞི་རྟེན་བྱས་པ་ཡིན་ཞིང་། དུས་དེང་
སང་ཡང་ཁུངས་ཕེར་ཐུབ་ལ། གཞོན་སྐྱེས་མང་པོའི་མིག་དཔེ་ཞིག་ཆགས་
ཡོད། ཐོག་མར་ངོས་ལེན་མི་བྱེད་པའི་པྲཱིདཱིའི་སྤྱི་ཚོགས་ལེགས་པོ་ཞིག་
གི་བསམ་གཞིགས་དང་མཐོང་རྒྱ་རྣམས་ཐཱཨཻ་རྣམས་ནས་གསར་དུ་འཚོལ་
བའམ་དེར་ཕྱིར་ལོག་བྱེད་ཀྱི་ཡོད།
ཕུགས་རྒྱང་རིང་པོར་མཐོང་ཐུབ་པའི་སྲིད་དོན་པ་དང་མང་གཙོ་དོན་གཉེར་
བའི་འཚར་ལོང་།
པྲཱིདཱི་བནོམཡོངྒ་ནི་ཕྱི་ལོ་༡༩༠༠ ཟླ་༥ ཚེས་༡༡ ཉིན་
ཐཱཨཻལེནྜ་གྱི་སྔ་མོའི་རྒྱལ་ས་ཨཡུཐཱཡའི་མུཨེན་ཆུ་ཡུར་གྱི་ལྷོ་ཕྱོགས་ཀྱི་
ཆུ་ངོགས་ཀྱི་ཉེ་འགྲམ་དུ་གྲུ་གཟིངས་ཀྱི་ཁང་པ་ཞིག་ཏུ་འཁྲུངས། ཁོང་
སོ་ནམ་པའི་ཁྱིམ་ཚང་འབྲིང་པོ་ཞིག་གི་བུ་རྒན་ཤོས་དེ་ཡིན། ཁོང་དགུང་
ལོ་༡༤ པར་འབྲིང་རིམ་སློབ་གཉེར་མཐར་ཕྱིན་གནང༌། མཐོ་རིམ་
སློབ་གཉེར་ཕྱིར་དགུང་ལོ་ཆུང་དྲགས་རྐྱེན། པྲཱིདཱི་ནས་ལོ་གཉིས་རིང་
ཁྱིམ་དུ་བསྡད་ནས་ཕའི་འབྲས་ཞིང་འདེབས་ལས་ལ་རོགས་པ་བྱས་ཏེ། ཕྱི་
ལོ་ ༡༩༡༧ ལོར་ཁྲིམས་ཀྱི་སློབ་གཉེར་ཆེད་ཕྱིར་བསྐྱོད་གནང་། ལོ་
གཉིས་ཀྱི་རྗེས་སུ་ཁོང་ཁྲིམས་རྩོད་པ་ཆགས་པ་དང་ལྷན་དུ་ཕརནས་ཀྱི་
ཁྲིམས་དོན་ལྷན་ཁང་ནས་ཁྲིམས་ཀྱི་ཐོག་སློབ་སྦྱོང་སྦྱང་ཕྱིར་སློབ་ཡོན་
གྱི་རོགས་རམ་གནང༌། ཕྱི་ལོ་༡༩༢༤ ལོར་ཁོང་ནས་ཌི་ཀེཨཱིན་མཐོ་
སློབ་ནས་བེཅིལིཡར་ཨིན་ཌརཽཊ་དང་ལེསེནསཱི་ཨིན་ཌརཽཊ་དང་། ལོ་
གཉིས་ཀྱི་རྗེས་སུ་ཌི་པེརིས་མཐོ་སློབ་ནས་རིག་གཅིག་རྐང་འཛིན་ཌི་
ཨིཊཱཊ་དང་ཌིཔལོམེ་ཌི་ཨིཊཌས་སུཔརིཡུས་ཌི་ཨིཀོནོམིཁ་བཅས་ཀྱི་
ལག་འཁྱེར་བླངས་པ་རེད།རིག་གཅིག་རྐང་འཛིན་བྱེད་མཁན་ཐཱཨཻ་དང་
པོ་དེ་ཡིན། ཕྱི་ལོ་༡༩༢༨ ཟླ་༡༡ ནང་ཤཱུནསུཀ་ནཱ་པོམབེཇརཱ་དང་
མཉམ་འཇིག་རྟེན་གྱི་མཐུན་སྒྲིག་མཛད།
སྲིད་དོན་གྱི་མི་ཚེའི་འགོ་འཛུགས།
ཕྱི་ལོ་ ༡༩༢༧ ཟླ་ ༢ པྲཱིདཱི་པེརིས་ལ་ཡོད་བཞིན་པའི་སྐབས་སུ་
ཁོང་དང་ཐུཨཻའི་སློབ་ཕྲུག་དྲུག་དང་གཞུང་གི་ལས་བྱེད་པ་རྣམས་ནས་མི་
མང་གི་ཚོགས་པའི་སྒྲིག་འཛུགས་གསར་བཏོད་མཛད་ཅིང་། ལོ་རྒྱུས་
ལྡན་པའི་ཚོགས་འདུ་དང་པོ་དེ་འཚོགས། ཁོང་ཚོས་ཐཱཨཻའི་འཛིན་སྐྱོང་
གི་ལམ་ལུགས་དེ་དབང་ཆ་གཅིག་སྡུད་ཀྱི་རྒྱལ་སྲིད་ནས་རྩ་ཁྲིམས་རྗེས་
མཐུན་གྱི་འཛིན་སྐྱོང་ཞིག་བཟོ་རྒྱུའི་དམ་བཅའ་བྱེད་པ་རེད། ཚོགས་པ་
དེས་གནས་སྐབས་རིང་པྲཱིདཱི་ཚོགས་གཙོ་ལ་བསྐོ་གཞག་བྱེད་པ་རེད། མི་
མང་གི་ཚོགས་པ་ནས་ཐཱཨཻལེནྜ་གྱི་ཆོས་དང་དངོས་པོའི་ཡར་རྒྱས་སླད་
‘རྩ་འཛིན་དྲུག་”ཅན་གྱི་ལམ་སྟོན་ཞིག་གཏན་འབེབས་གནང་།
༡ སྲིད་དོན་དང༌། ཁྲིམས་ལུགས། དཔལ་འབྱོར་གྱི་ཆ་ཐམས་ཅད་
དུ་རྒྱལ་ཁབ་ཀྱི་མཐའ་གཅིག་ཏུ་རང་དབང་རྒྱུན་འཁྱོངས་བྱ་རྒྱུ།
༢ རྒྱལ་ཁབ་ཀྱི་ནང་མཐུན་སྒྲིལ་དང་སྲུང་སྐྱོབ་རྒྱུན་འཁྱོངས་བྱ་རྒྱུ།
༣ དཔལ་འབྱོར་བདེ་འཇཌ་བསྐྲུན་སླད་རྒྱལ་ཁབ་ཀྱི་དཔལ་འབྱོར་འཆར་
གཞི་གཏན་འབེབས་དང་ལས་ཀའི་གོ་སྐབས་ཆ་ཚང་ཐོབ་པ་བཟོ་རྒྱུ།
༤ ཚང་མར་འདྲ་མཉམ་གྱི་འགན་བླང་རྒྱུ།
༥ གོང་གི་རྩ་འཛིན་ཁག་དང་འགལ་བ་མི་བྱུང་མཚམས། མི་མང་ལ་
རང་དབང་དང་རང་བཙན་ཆ་ཚང་བ་གནང་རྒྱུ།
༦ མི་མང་ཚང་མ་ལ་ཤེས་ཡོན་སྦྱར་རྒྱུ།
རྗེས་སུ་ཕྱི་ལོ་༡༩༢༧ ནང་པྲཱིདཱི་ཐཱཨཻལེནྜ་ལ་ཕྱིར་ལོག་གནང་སྟེ།
ཁྲིམས་དོན་ལྷན་ཁང་ནང་ཁྲིམས་དཔོན་གྱི་གོ་གནས་བཟུང་བ་དང་། དེ་
རྗེས་ཁྲིམས་ཀྱི་ལས་ཁུངས་ཀྱི་དྲུང་ཆེ་ལས་རོགས་ཀྱི་གོ་གནས་བཟུང་།
གཞུང་གི་ཁྲིམས་ཀྱི་སློབ་གཉེར་ཁང་དུ་སློབ་དགེའི་ལས་འཁུར་ཡང་ཞུས།
འོན་ཀྱང་ཐཱཨཻལེནྜ་ནང་སྤྱི་ཚོགས་སྲིད་དོན་དང་དཔལ་འབྱོར་གྱི་བསྒྱུར་
བཅོས་ཐད་ཁོང་གི་རེ་བ་ནམ་ཡང་བློ་ཡུལ་ནས་ཤོར་མེད། ཕྱི་ལོ་༡༩༣༢
ཀྱི་གྱེན་ལོག་གིས་པྲཱདཱིའི་བསམ་གཞིགས་དང་སྤྱི་ཚོགས་ལེགས་པོ་བཟོ་
རྒྱུའི་གོ་སྐབས་ཕྱེ་བ་རེད།
ཕྱི་ལོ་༡༩༣༢ ཟླ་༦ ཚེས་༢༤ ཞོགས་པ་སྐྱ་རེངས་སུ་གཞུང་
གི་ལས་བྱེད་དང་། དམག་མིའི་དཔོན་རིགས། མི་མང་དཀྱུས་མ་འདུས་
པའི་མི་མང་གི་ཚོགས་པས། འཆི་སྐྱོན་ཅི་ཡང་མེད་པར་མྱུར་པོས་རྒྱལ་
ཁབ་ཀྱི་གཞུང་དབང་བསྒྱུར་བྱེད་ཅིང་། མང་གཙོ་ཚད་ལྡན་ཞིག་དང་།
རྩ་ཁྲིམས་རྗེས་མཐུན་གྱི་རྒྱལ་སྲིད། ཕྱི་ལོ་༡༩༣༢ ཀྱི་གནས་སྐབས་
རྩ་ཁྲིམས་དེ་རྒྱལ་ཁབ་ཀྱི་ཁྲིམས་མཐོ་ཤོས་སུ་བཀོད་སྒྲིག་གནང་བ་རེད།
མི་མང་ཚོགས་པའི་མི་སེར་གྱི་འགོ་འཁྲིད་པྲཱདཱི་ནི་གནས་སྐབས་རྩ་ཁྲིམས་
དེའི་ཟིན་བྲིས་པ་རེད།
ཕྱི་ལོ་༡༩༣༢ ཀྱི་གནས་སྐབས་རྩ་ཁྲིམས་དེས་ཐཱཨཻལེནྜ་གྱི་མང་
གཙོའི་འཕེལ་སྐྱེད་དང་ཡར་རྒྱས་ཀྱི་སྲ་མཁྲེགས་ཅན་དང་ཐོན་སྐྱེད་ཅན་
གྱི་གཞི་རྟེན་ཞིག་ཆགས་པ་རེད། དེས་ཐཱཨཻའི་སྤྱི་ཚོགས་དང་སྲིད་དོན་
གྱི་ལེགས་བྱང་ལ་རྒྱུས་མེད་པའི་གཞི་རྩ་གཉིས་བསྐྲུན་ཏེ། ༡། སིཡཱམ་
གྱི་མི་མང་ཆ་ཚང་ལ་རྒྱལ་ཁབ་ཀྱི་དབང་ཚད་མཐོ་ཤོས་ཀྱི་ཐོབ་ཐང་ཡོད།
༢། ཁྲིམས་བཟོ་དང༌། འཛིན་སྐྱོང༌། ཁྲིམས་ལུགས་བཅས་ཀྱི་དབང་ཆ་
ཁྱབ་ཚད་ལ་དབྱེ་བ་གསལ་པོ་དགོས་པ་ཡིན། གཞི་རྩ་དེ་གཉིས་མཉམ་
འདུས་ཀྱིས་རྒྱལ་ཁབ་ཀྱི་གཞུང་འཛིན་དབང་ཤུགས་ཆགས་སྟངས་ལ་བརྗེ་
བསྒྱུར་ཆ་ཚང་བ་ཞིག་ཐེབས་ཏེ། ཐཱཨཻལེནྜ་ནང་མང་གཙོའི་ས་བོན་འདེབས་
པ་རེད།
མང་གཙོའི་སྲོལ་འབྱེད་དང་། སྲིད་གཞུང་གི་དབང་ཤུགས་ནང་མང་གཙོ་
བཟོ་འགོད།
ཕྱི་ལོ་༡༩༣༣ ནས་ཕྱི་ལོ་༡༩༤༧ བར་པྲཱིདཱི་ནས་ནང་སྲིད་བློན་
ཆེན་དང་། ཕྱི་སྲིད་བློན་ཆེན། སྡེ་སྲིད། སྲིད་བློན་གཙོས་པའི་སྲིད་
དོན་གྱི་གོ་གནས་མང་པོ་བཞེས་པ་རེད། རྒྱལ་པོ་རཱམ་བརྒྱད་པས་བསྐོ་
གཞག་གིས་ད་བར་ཁོང་རྒྱལ་ཁབ་ཀྱི་སྲིད་དོན་བགྲེས་པ་གཅིག་པུ་དེ་ཆགས་
པ་རེད། ལོ་དུས་དེ་རྣམས་སུ་གཞུང་གི་ལས་བྱེད་པ་ཞིག་དང་འགོ་འཁྲིད་
ཅིག་གི་ངོ་བོར་པྲཱདཱི་ནས་'རྩ་འཛིན་དྲུག”བསྒྲུབ་ཕྱིར་ལས་ཀ་ཧུར་བརྩོན་
ཆེར་བསྐྱེད་གནང་བ་རེད། ཁོང་གི་གྲུབ་འབྲས་ཆེ་ཁག་རྣམས་ལས་འགས་
ཕུགས་རྒྱང་རིང་པོའི་བར་དུ་ཤུགས་རྐྱེན་ཐེབས་པ་རྣམས་ནི། རྒྱལ་ཁབ་
ཀྱི་དཔལ་འབྱོར་འཆར་གཞི་ཐོག་མའི་ཟིན་བྲིས་བཟོས་པ་དང་། མོརལ་
ཨེནྜ་པོལིཊིཀལ་གྱི་མཐོ་སློབ་(ཐཱམམཱསཏ་ཡུནིཝརསིཊི)འཛུགས་པ།
མི་མང་གིས་རང་གི་ས་གནས་ཀྱི་གཞུང་འདེམས་རྒྱུའི་གོ་སྐབས་འབུལ་
བའི་ཕྱི་ལོ་ ༡༩༣༣ གྲོང་སྡེ་གཞུང་གི་ཁྲིམས་འཆར་སྟེ་མུནིསིཔཱལིཊི་
ཨེཀཊ་ཀྱི་གྲོས་འཆར་འདོན་པ། ཕྱི་རྒྱལ་གྱི་སྲིད་གཞུང་གིས་ཐཱཨཻལེནྜ་
ལ་བཙན་དབང་གིས་ས་རྟགས་འགོད་འཇུག་པའི་ཆིངས་ཡིག་མི་སྙོམ་པ་
རྣམས་ཕྱིར་འཐེན། ཚུལ་ལྡན་མིན་པའི་དཔྱ་ཁྲལ་ལམ་ལུགས་ལ་བཟོ་
བཅོས། རྒྱལ་ཁབ་ཀྱི་གཞུང་ཁྲལ་ལམ་ལུགས་ཐོག་མ་དེ་བཟོ་བསྒྲིག་བྱེད་
པ། ཐཱཨཻལེནྜ་གྱི་དངུལ་ཁང་སྟེ་བེངྐཨཕ་ཐཱཨཻལེནྜ་འཛུགས་པ། བྷཱཨཻའི་
རང་དབང་ལས་འགུལ་སྟེ་ཤྲཱི་ཐཱཨཻ་མུཝམེནཱཊ་ཀྱི་འཛུགས་སྐྲུན་དང་འགོ་
འཁྲིད་གནང་སྟེ་དམག་ཆེན་གཉིས་པའི་སྐབས་སུ་ཉི་ཧོང་གི་དབང་སྒྱུར་
ལ་ཁ་གཏད་གཅོག་པ་ལས་འགུལ་འདི་ལ་བརྟེན་ནས་ཉི་ཧོང་གི་དབང་
ར་གྱི་ཚབ་ཏུ་མཐུན་ཕྱོགས་ཀྱི་རྒྱལ་ཁབ་༼ཨེལིཌ་༽ཀྱི་དབང་སྒྱུར་ལ་
ངོས་འཛིན་མ་བྱས་པར་ཨ་རིའི་གཞུང་ནས་ཐཱཨཻལེནྜ་དེ་རང་དབང་གི་རྒྱལ་
ཁབ་ཅིག་ཡིན་པར་ངོས་འཛིན་བྱེད་པ་རེད།
རྙོག་ཟིང་ཅན་གྱི་ལོ་དུས་དེ་རྣམས་སུ་པྲཱིདཱི་ནས་མང་གཙོའི་ལམ་
ལུགས་དེ་འཚོ་བའི་ཁྲོད་དུ་འཁྱེར་རྒྱུའི་ཆོད་སེམས་དེ་དོར་མེད། གོག་
མོ་སྤོ་བཞིན་པའི་ཐཱཨའི་མང་གཙོའི་གཅེས་སྐྱོང་དང་སྲུང་སྐྱོབ་ཀྱི་ཕྱིར་
ཁོང་ནམ་ཡང་ཞུམ་པ་མེད་པ་ཞིག་རེད། ཁོ་རང་དང་དུས་མཉམ་པའི་
མི་མང་པོའི་ལྡོག་ཕྱོགས་སུ། མི་མང་ལ་ཡིད་ཆེས་མེད་པ་དང་སྣང་ཆུང་
གི་བལྟ་སྟངས་ནམ་ཡང་གནང་མེད་ཅིང་། མི་མང་ལ་ཡིད་ཆེས་ཤུགས་
ཆེན་པོ་གནང་གི་ཡོད། འབྲི་རྩོམ་(༡༩༧༣)‘མ་འོངས་པར་ཐཱཨཻལེནྜ་
ཕྱོགས་གང་དུ་བསྐྱོད་དགོས་སམ། (Which Direction Should
ThailandTakeintheFuture)’ཞེས་པའི་ནང་པྲཱིདཱིར་མི་ཚེ་འཁོར་
མོར་ལམ་སྟོན་བྱེད་པའི་མཉམ་སྤྱོད་ཅན་གྱི་མང་གཙོའི་མཚན་ཉིད་ཅན་
དེར་ཁོང་གིས་གསལ་པོ་དང་བརྩེ་བ་ཆེན་པོས་བསྐྱར་བཤད་གནང་བ་རེད།
ཁོང་གིས་“མི་མང་འཚོ་ཁག་གཅིག་ཙམ་ལ་རྒྱབ་སྐྱོར་བྱེད་པའི་ལམ་ལུགས་
དེ་ཡུན་གནས་ཐུབ་ཀྱི་མ་རེད། སྤྱི་ཚོགས་ཇི་འདྲ་ཞིག་ཡིན་ཡང་མི་མང་
བའི་འདོད་པ་ལྟར་གྱི་རང་གི་ཕུགས་ཀྱི་འགྲོ་སྟངས་བཟོ་དགོས་པ་རེད།
༼འདིར་མང་བ་ཞེས་པར་འཚུད་པ་ནི་༽ཕོངས་པའི་མི་མང་དང༌། སོ་ནམ་
པ་སྐྱོ་པོ། ཚོང་ལས་པ་མར་རྩ་དམའ་བ། མི་མང་གི་ཁེ་ཕན་རང་ལས་
གཅེས་པར་འཛིན་པའི་རྒྱལ་ཞེན་པ་མ་རྩ་རིང་ལུགས་པ་ཕྱུག་པོ། མི་མང་
ཕལ་མོ་ཆེར་འཚོ་བའི་གནས་སྟངས་ལེགས་པ་སྦྱིན་པའི་སྤྱི་ཚོགས་ཀྱི་ལམ་
ལུགས་འདོད་པའི་མི་་་་་་་སྤྱི་ཚོགས་ཀྱི་དྲང་པོ་མ་ཡིན་པའི་ཁྲིམས་དེ་
རྩ་མེད་བཟོ་བའམ་ཉུང་དུ་འཕྲི་བ་རྣམས་ཡིན།”
འགྲོ་བ་མིའི་ཐོབ་ཐང་ཇི་ཙམ་རྡོག་རོལ་ཉུང་དུ་བཏང་བ་དང་མི་མང་
ལ་གོ་སྐབས་ཇི་ཙམ་ཉུང་དུ་འཕྲོག་པ་དེ་ཙམ་དུ་མང་གཙོའི་ཁེ་ཕན་ཤུགས་
ཆེ་བ་ཐོབ་ཀྱི་ཡོད་པ་པྲཱིདཱིར་ཤེས་ཚོར་ཡོད། སྲིད་དོན་གྱི་རང་དབང་མཉམ་
དུ་སྤྱི་ཚོགས་དཔལ་འབྱོར་གྱི་གོ་སྐབས་མེད་ན་བེད་མེད་ཡིན་པ་ཁོང་གིས་
ཤེས་ཀྱི་ཡོད། སྤྱི་ཚོགས་ཡར་རྒྱས་སླད་ཁོང་གིས་བྱ་དགའ་གསོལ་རས་
དང་། གནས་བབ། དབང་ཤུགས་ཀྱི་གོ་རིམ་དེ་བཞིན་ཉུང་ཕྲི་བྱེད་ཅིང་།
མཐའ་མར་རྩ་མེད་གཏོང་རྒྱུར་འབད་རྩོལ་ཆ་ཚང་གནང་བ་རེད། ཁོང་
གིས་རང་གི་མི་སེར་ཟླ་གྲོགས་རྣམས་སུ་ཆིག་སྒྲིལ་དང་བྱམས་བརྩེའི་སློབ་
སྦྱོང་གནང་སྟེ། རང་གི་ཡར་རྒྱས་དང་རང་གཞན་གཉིས་པོར་དོ་སྣང་
གཅེས་སྤྲས་དང༌། ཟུངས་ཤུགས་ཞན་པར་བཟོ་བའི་གཅིག་གིས་གཅིག་
བཟའི་འགྲན་བསྡུར་མ་བྱས་པར། རང་གཞན་གྱི་ཕན་ཐོགས་ལས་ཁེ་ཕན་
བླངས་རྒྱུའི་འདོད་པ་ཡོད། པྲཱིདཱི་ནས་སྤྱི་ཚོགས་འདི་འདྲ་ཞིག་གི་འཛུགས་
སྐྲུན་འདོད་པ་སྟེ། མི་མང་ཚང་མའི་འཚོ་བ་ཡར་རྒྱས་སླད་མི་སེར་ཚང་
མས་མཉམ་རུབ་རོགས་ཕན་བྱེད་པ་ཞིག་ཡིན།
པྲཱིདཱིས་“ཚོགས་མིས་མཉམ་ཞུགས་ཀྱིས་ཆ་ཤས་ལེན་གྱི་ཡོད་བརྟེན་
སྤྱི་ཚོགས་ཤིག་གནས་པ་དང་། སྤྱི་ཚོགས་ལམ་ལུགས་ཤིག་གིས་ཐག་གཅོད་
རྣམས་ལ་ཁྲིམས་ཀྱི་ཤུགས་རྐྱེན་ཐེབས་པ་དང་སྤྱི་ཚོགས་དེ་ཡར་རྒྱས་ཀྱི་
ལམ་དུ་འཁྲིད་པ་ཞིག་ལ་མང་གཙོ་ཟེར།’ཞེས་གསལ་བཤད་གནང་། ཁོང་
གིས་སྤྱི་ཚོགས་ཚང་མར་སྲིད་དོན་དང༌། དཔལ་འབྱོར། ཚོགས་སྡེ།
རིག་གཞུང་གི་རྒྱ་ཁྱོན་ཞིག་ཡོད་ཅིང༌། མང་གཙོའི་སྤྱི་ཚོགས་ཤིག་གི་
ལས་འགན་དུ་སྲིད་དོན་གྱི་མང་གཙོ་ཙམ་མ་ཡིན་པར་“དཔལ་འབྱོར་གྱི་
མང་གཙོ”(དཔེར་ན། དཔལ་འབྱོར་འདུ་འགོད་ཀྱི་གོ་སྐབས་སུ་ལས་
ཀྱང་མི་འཕྲོག་པ་ལྟ་བུ)དང་བསམ་གཞིགས་ཀྱི་མང་གཙོ་(དཔེར་ན།
བྱམས་བརྩེ་ལྟ་བུ།)དགོས་པར་གསུངས།
དཔལ་འབྱོར་ལེགས་བསྐྱེད་ཀྱི་ཆེད་པྲཱིདཱི་ནས་ས་གནས་ཀྱི་མཉམ་སྦྲེལ་
འཛུགས་རྒྱུའི་རྒྱབ་སྐྱོར་གནང་སྟེ། དེས་རང་གི་ཚོགས་མིའི་ཁེ་ཕན་ཕྱིར་
དཔལ་འབྱོར་འདུ་འགོད་ཀྱི་ལས་འཆར་ལག་བསྟར་བྱེད་རྒྱུ་ཡིན། ཁོང་
གི་བསམ་ཚུལ་ལ། གཞུང་འཛིན་ཚོགས་སྡེའི་སྦྱིན་པ་དང་རོགས་རམ་
ལ་མ་བསྙེས་པར། མི་མང་ནས་རང་གི་འཚོ་བའི་ཐད་རང་གིས་བཏང་
འཛིན་ཡོད་པ་ཞིག་དགོས། ཡང་ཁོང་གིས་མཚམས་རེ་རོགས་སྐྱོར་གྱི་
འདྲ་འབག་གི་འོག་ཏུ་བཤུ་གཞོག་ཤུགས་ཆེ་གབ་སྟེ་ཡོད་པ་དང་། སྤྱི་ཚོགས་
ཀྱི་ལེགས་བྱང་དང་ཁྲིམས་གནོན་བྱ་རྒྱུའི་ཕྱིར་རོགས་སྦྱིན་དེ་དག་ཁ་
གཡོགས་བྱེད་ས་ཞིག་ཆགས་ཀྱི་ཡོད་པས། ཁྲིམས་ཀྱི་ཁེ་ཕན་དང་བདེན་
པའི་ངོ་བོར་དེ་དག་བརྗེ་པོ་རྒྱག་དགོས་པ་ཞིག་རེད་ཅེས་གསུངས།
པྲཱིདཱི་དང་ཁོང་གི་ལས་རོགས་རྣམས་ནས་དགོས་གལ་ཅན་དུ་མཐོང་
བ་ནི། མི་མང་ནས་མང་གཙོའི་གཞུང་སྐྱོང་སྟངས་ཀྱི་ལམ་ལུགས་དེ་གསལ་
པོར་ཤེས་པ་དང༌། ལམ་ལུགས་གསར་པ་འདིའི་ནང་གི་རང་གི་ཐོབ་དབང་
གསར་པ་རྣམས་དང་ལས་འགན་རྣམས་ཤེས་རྟོགས་དགོས། དེའི་རྗེས་
འབྲས་སུ་ཕྱི་ལོ་༡༩༣༤ ལོར་ནང་སྲིད་བློན་ཆེན་གྱི་ལས་འཁུར་ཞུ་བཞིན་
པ་པྲཱིདཱི་ནས་བཟང་སྤྱོད་དང་སྤྱི་ཚོགས་ཚན་རིག་གི་མཐོ་སློབ་སྟེ་མོརལ་
ཨེནྜ་སོསྭཨལ་སཡཱིནསེས་ཀྱི་མཐོ་སློབ་ཅེས་པ་གསར་འཛུགས་ཞུས་ཤིང་།
ཁོ་རང་མཐོ་སློབ་དེའི་གཙོ་འཛིན་དང་པོ་དེ་ཡིན། མཐོ་སློབ་འདི་ཀུན་
ལ་སྒོ་མོ་ཕྱེ་སྟེ་ཁྲིམས་དང་། དཔལ་འབྱོར། མི་དང་སྤྱི་ཚོགས་ཀྱི་ཚན་
རིག་སོགས་ཀྱི་སློབ་ཚན་མང་པོ་ཡོད། མཐོ་སློབ་འདིའི་སྒོ་དབྱེའི་སྐབས་
སུ་ཧྲཱིཿདཱི འི་མངོན་འདོད་མཚོན་པའི་གསུང་བཤད་ནང་“མཐོ་སློབ་ནི་ཡོན་
ཏན་ཕྱིར་ཡོང་བའི་གང་ཟག་རྣམས་ཀྱི་སྐོམ་པ་སེལ་བའི་བྱེ་ཐང་དཀྱིལ་
གྱི་ཆུ་རྫིང་ལྟར་ཡིན། ཤེས་ཡོན་རང་དབང་གི་ཁེ་དབང་འོག་མི་སེར་
ཚང་མར་མཐོ་སློབ་ཀྱི་ཤེས་ཡོན་གྱི་སྐལ་བ་ཐོབ་དགོས་པ་ཡིན། ང་ཚོའི་
རྒྱལ་ཁབ་འདི་མང་གཙོའི་རྩ་ཁྲིམས་ཀྱིས་འཛིན་སྐྱོང་བྱེད་པའི་སྐབས་
འདིར། མང་ཚོགས་ཀྱི་སྒོ་ཀུན་གྱི་འཇོན་ཐང་སྦྱོང་དར་ཡར་རྒྱས་སླད་
མཐོ་སློབ་ཅིག་དགོས་པ་དམིགས་བསལ་གྱི་གལ་ཆེན་པོ་ཡིན། རང་ཉིད་
ཀྱི་ཁེ་ཕན་དང་རྒྱལ་ཁབ་ཀྱི་ཡར་རྒྱས་སླད་མི་མང་དཀྱུས་མས་ལས་སླ་པོ་
དང་རང་དབང་གི་སྒོ་ནས་མཐོ་སློབ་ཀྱི་ཤེས་ཡོན་བླང་རྒྱུའི་གོ་སྐབས་ཕྱེ་
དགོས་པ་ཡིན” དངོས་འབྲེལ་རང་ཐཱམམསཏ་ཀྱི་མཐོ་སློབ་ནས་
ཐཱཨཻལེནྜ་གྱི་ནང་མང་གཙོ་རྒྱས་ཐབས་དང་གཅེས་སྲུང་ཤུགས་ཆེ་ཞིག་
གནང་ཡོད།
པྲཱིདཱི་རྒྱལ་སྤྱིའི་ཞི་བདེ་ལ་རྒྱབ་སྐྱོར་ཤུགས་ཆེ་བྱེད་མཁན་ཞིག་ཡིན།
ཕིལྡ་མཱརཤལ་ཕཱིབུནསོངྒགྲཱམ་གྱི་གཞུང་ནང་བློན་པོ་བྱེད་པ་ན། པེརིས་
དམག་ཆེན་གཉིས་པའི་སྐབས་སུ་ཇཱརམན་གྱི་དབང་སྒྱུར་འོག་ཡོད་སྐབས་
སུ། ཐྭཨཻལེནྜ་ནས་རང་གི་ས་ཆ་ཨིནཌོཅེནཱ་ནང་ཡོད་པ་ཕརནས་ནས་
ཚུར་ལེན་ཐབས་ཀྱི་འཆར་གཞི་དང་བཙན་འཛུལ་ལ་པྲཱིདཱི་ནས་ངོས་ལེན་
མི་གནང་བ་རེད། འགོད་འོས་པའི་ར་སྤྲོད་གཞན་ནི། དབྱིན་ཇིའི་ནང་
སྐད་འཛུགས་པའི་པྲཱིདཱིས་བཟོས་པའི་གློག་བརྙན་གླང་ཆེན་དཀར་པོའི་རྒྱལ་
པོ(TheKingofWhiteElephant) ཞེས་པར་རྒྱལ་སྤྱིའི་སྤྱི་ཚོགས་
ལ་རྒྱལ་སྤྱིའི་དྲག་རྒོལ་དེ་ཕན་མེད་ཡིན་པ་གསལ་པོར་བསྟན་རྒྱུའི་འབད་
རྩོལ་བྱེད་པ་རེད།
རང་ཐག་རང་གཅོད་ཀྱི་ཐོབ་དབང་དང་དབང་སྒྱུར་འོག་ཏུ་ཡོད་པའི་
མི་མང་རྣམས་ལ་རང་བཙན་གྱི་རྒྱབ་སྐྱོར་པྲཱདཱི་ནས་གནང་བ་རེད། འདི་
བཞིན་ཁོང་སྲིད་བློན་གནང་བའི་སྐབས་སུ་དམིགས་བསལ་གྱི་གསལ་པོར་
མཐོང་རྒྱུ་ཡོད། ཁོང་གི་ཕྱིའི་སྲིད་བྱས་དེ་བཞིན་ཁོང་གི་མང་གཙོའི་ལེགས་
བཅོས་ཀྱི་རྒྱལ་སྤྱིའི་རྒྱ་བསྐྱེད་ཅིག་ཡིན། ཁོང་ཚོའི་དམིགས་ཡུལ་ནི།
མི་མང་ལ་ནུས་ཤུགས་སྦྱིན་པ་དང་དེ་རྣམས་ནས་རང་གི་མདུན་ལམ་བཏང་
འཛིན་བྱེད་པར་མཁོ་བའི་རང་དབང་དང་ཐོབ་ཐང་རྣམས་སྤྲོད་ཐབས་བྱེད་
པ་ཡིན།
ཕྱི་ལོ་༡༩༤༥ ཡི་རྩ་ཁྲིམས་ཀྱི་བཟོ་འགོད་པ་ཡང་བསྐྱར་པྲཱིདཱི་ཡིན།
རྩ་ཁྲིམས་འདི་ལག་བསྟར་གྱིས་གསལ་སྟོན་བྱེད་པ་ནི། ཐཱ་ཨཻལེནྜ་གྱི་མང་
གཙོ་དེ་མིང་ཙམ་མ་ཡིན་པར་དོན་ཐོག་ཏུ་འཁེལ་བའི་པྲཱིདཱིའི་འབད་རྩོལ་
རྒྱུན་ཆད་མེད་པའི་འབྲས་བུར་མཚོན་གྱི་ཡོད། རྩ་ཁྲིམས་འདིས་ཕོ་མོ་
ཚང་མར་འདྲ་མཉམ་གྱི་འོས་ཤོག་བླུག་པའི་ཐོབ་ཐང་འགན་སྲུང་གནང་
གི་ཡོད་ལ། གྲོས་ཚོགས་གཉིས་པོའི་ཚོགས་མི་རྣམས་མི་མང་ནས་འོས་
འདེམས་གནང་རྒྱུའི་ཁེ་དབང་ཡོད། དོན་ཚན་༡༣ ༡༤ ༡༥ ནང་
འགྲོ་བ་མིའི་ཐོབ་ཐང་གི་ངོས་འཛིན་གནང་བ་དང་དེའི་སྲུང་སྐྱོབ་ཀྱི་འགན་
ལེན་ཞུས་ཡོད།
དམ་པ་སྐྱབས་བཅོལ་དུ་སྤྱུགས་པ།
ཕྱི་ལོ་༡༩༤༦ ཟླ་༦ ནང་མགོར་མེ་མདའ་ཕོག་སྟེ་རྒྱལ་པོ་ཨཱནཾད་
མཧིདོལ་ལམ་ནཱམ་བརྒྱད་པ་ཁོ་རང་གི་གཟིམ་ཆུང་ནང་འདས་གྲོངས་སུ་
གྱུར་ཡོད་པ་མཐོང་བ་རེད། པྲཱིདཱི་སྐབས་དེ་དུས་སྲིད་བློན་ཡིན། པྲཱིདཱིའི་
སྙན་གྲགས་དང་ནུས་ཤུགས་ལ་ཉམས་རྒུད་གཏོང་ཕྱིར་ཁོང་གི་སྲིད་དོན་
གྱི་རྒྱབ་འགལ་བ་རྣམས་ནས་རྒྱལ་པོ་ལྐོག་གསོད་གཏོང་བ་ཡིན་པ་དང་ལྐོག་
གསོད་དེའི་ནང་པྲཱིདཱིའི་ལག་འབྲེལ་ཡོད་ཚུལ་གྱི་དྲིལ་བསྒྲགས་བྱེད་པ་རེད།
འོན་ཀྱང་རྗེས་སུ་ཁྲིམས་ཁང་མང་པོས་པྲཱདཱི་ལ་ཉེས་པ་མེད་པ་སྒྲུབ་པ་རེད།
ཕྱི་ལོ་༡༩༤༧ ཟླ་༡༡ ཚེས་༨ ཀྱི་མཚན་མོ་པྲཱིདཱིའི་གཞུང་མེད་པ་
བཟོ་ཕྱིར་རྒྱལ་པོ་ལྐོག་གསོད་བྱེད་པ་ལ་ཁ་གཡོགས་བྱས་ཏེ། དམག་དཔོན་
ཚོ་ཁག་ཅིག་དང་མི་སེར་འགའ་ནས་གཞུང་མགོ་རྟིང་སློག་པ་རེད། ཁོང་
ཚོའི་ལྕགས་ཁྲབ་འཁོར་ལོས་པྲཱདཱིའི་བཻངཀོཀ་ཀྱི་གཟིམ་ཤག་ལ་གཏོར་རྒོལ་
གྱིས། ཁོང་སིངྒཱཔུར་ལ་བྲོས་བྱོལ་དུ་ཕེབས། ཕྱི་ལོ་༡༩༤༩ ཟླ་༢
ཚེས་༢༦ཉིན་མཚོ་དམག་གི་དམག་དཔོན་འགའ་དང་ཐཱཨཻ་འགའ་ཞིག་
གི་རྒྱབ་སྐྱོར་འོག་པྲཱིདཱི་ནས་གཞུང་མགོ་རྟིང་སློག་པ་པོར་ཁ་གཏད་ལྕོགས་
ཀྱང་དོན་ཕན་མ་བྱུང༌། ཡང་བསྐྱར་ཁོང་ཚུར་རྩ་བ་ནས་ལོག་རྒྱུ་མེད་པར་
ཐཱཨཻལེནྜ་ནས་སྤྱུགས་པ་རེད། ཕྱི་ལོ་༡༩༤༩ ནས་ཕྱི་ལོ་༡༩༧༠
བར་པྲཱདཱི་རྒྱ་ནག་ལ་བཞུགས་པ་རེད། དེ་རྗེས་ཕྱི་ལོ་༡༩༨༣ བར་
སྙིང་ནད་ཀྱི་འཆི་རྐྱེན་མ་བྱུང་བར་པེརིས་ལ་བཞུགས་པ་རེད། སྐྱབས་
བཅོལ་དུ་བཞུགས་རིང༌། འབྱུང་འགྱུར་གྱི་མི་རབས་རྣམས་ལ་ཁོ་རང་
གི་མང་གཙོ་དང་ཞི་བདེའི་གོ་དོན་རྣམས་གསལ་བཤད་སློབ་སྦྱོང་ཕྱིར་ཁོང་
ནས་འབྲི་རྩོམ་མང་པོ་བྲིས་ཤིང་གསུང་བཤད་ཀྱང་མང་པོ་གནང་ཡོད། ལོ་
བཅུ་ཕྲག་དྲུག་གི་སྔོན་ལ་ཐཱཨཻལེནྜ་ལ་བཏབ་པའི་པྲཱིདཱིའི་མང་གཙོའི་ས་
བོན་དེའི་མྱུ་གུ་སྐྱེ་འགོ་ཚུགས་པ་རེད། ཁོང་གི་རང་དབང་གི་ཤིང་སྡོང་
འདི་ཆེར་བསྐྱེད་པ་དང་ཡན་ལག་རྒྱས་མིན། ཐཱཨཻ་བ་ནས་ལག་ལེན་བཀལ་
བ་དང་ཁོང་གི་བསམ་གཞིགས་ལ་སྦྱང་བརྩོན་བྱེད་པ་ལ་ཕལ་ཆེར་རག་ལུས་
པ་རེད།།